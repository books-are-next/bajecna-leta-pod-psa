<!DOCTYPE html>
<html lang="cs">
  <head>
    <meta charset="utf-8">
    <link rel="icon" href="./favicon.png">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="V">
    <meta name="apple-mobile-web-app-capable" content="yes">
    <title>V</title>
    <link rel="stylesheet" href="./style/style.min.css" media="screen" integrity="sha256-0HU4DyeVQ9j1CgbQEvEhFsHtFoxn1ab6NeCS4IOAoDA=">
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="colophon" href="colophon.html">
    <meta name="order" content="6">
    <link rel="prev" href="./bajecna_leta_pod_psa_009.html">
    <link rel="next" href="./bajecna_leta_pod_psa_011.html">
    <link rel="self" href="bajecna_leta_pod_psa_010.html">
    <meta name="identifier" content="viewegh-bajecna-leta-pod-psa-6d3050b">
    <meta name="role" content="chapter">
  </head>
  <body data-nb-words="7392" data-nb-chars="46707" class="nb-role-chapter nb-custom-style">
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Titulní strana</a></li>
            <li><a href="./bajecna_leta_pod_psa_009.html#chapter-end" rel="prev">← Předchozí kapitola</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" id="chunk1" data-nb-words="1" data-nb-chars="1"><span class="idea" data-nb-ref-number="1" id="idea1" data-nb-words="1" data-nb-chars="1">V</span></h1>
        <h3 id="1" class="chunk" data-nb-ref-number="2" data-nb-words="1" data-nb-chars="1"><span id="chunk2"><span class="idea" data-nb-ref-number="2" id="idea2" data-nb-words="1" data-nb-chars="1">1</span></span></h3>
        <p class="chunk" data-nb-ref-number="3" id="chunk3" data-nb-words="45" data-nb-chars="338"><span class="idea" data-nb-ref-number="3" id="idea3" data-nb-words="45" data-nb-chars="338">Kvidův otec měl letět do&nbsp;Anglie počátkem července. Babička Líba, která díky důslednému střídání žemlovky, tykvových placek, kadeřávkových karbanátků, mrkvových smaženek, škubánků, fazolek s&nbsp;rýží a&nbsp;zapečeného černého kořene v&nbsp;týdenním rodinném jídelníčku konečně našetřila na&nbsp;vytoužený okružní zájezd po&nbsp;Itálii, odlétala již koncem května.</span></p>
        <p class="chunk" data-nb-ref-number="4" id="chunk4" data-nb-words="177" data-nb-chars="1167"><span class="idea" data-nb-ref-number="4" id="idea4" data-nb-words="177" data-nb-chars="1167">Skutečnost, že&nbsp;odjíždí dřív než Kvidův otec, byla pro babičku zdrojem doslova dětinské radosti. Nemenší radost jí&nbsp;způsobovalo také to, když mohla obě země škádlivě srovnávat; pochopitelně že&nbsp;země z&nbsp;Apeninského poloostrova vycházela z&nbsp;tohoto srovnání jednoznačně vítězně: Babička s&nbsp;potěchou hovořila o&nbsp;vlhkých londýnských mlhách, studeném moři a&nbsp;britské povýšenosti – a&nbsp;v&nbsp;očích jí&nbsp;vesele jiskřilo. Otec, na&nbsp;něhož se&nbsp;babiččino nadšení chtě nechtě přenášelo, jakkoli se&nbsp;snažil zpočátku ovládat, zase mluvil o&nbsp;dusném horku, o&nbsp;kapesních zlodějích a&nbsp;o&nbsp;italské kuchyni, kde se&nbsp;prý většina jídel připravuje na&nbsp;hliníku a&nbsp;na teflonu. Babička, která se&nbsp;s&nbsp;ním až&nbsp;dosud přela prakticky nepřetržitě, přijímala nyní otcovy provokace velmi velkoryse a&nbsp;odpustila mu&nbsp;dokonce i&nbsp;zcela nejapnou poznámku na&nbsp;téma, jak se&nbsp;v&nbsp;italštině asi řekne ‚zhoubný nádor‘. Kvidova matka, která stejně jako Kvido nebyla nikdy dále než ve&nbsp;Vysokých Tatrách, poslouchala jejich vzájemné dobromyslné potyčky s&nbsp;rostoucí nechutí, ačkoli každému z&nbsp;nich cestu upřímně přála. Často ani nestačila sklidit po&nbsp;večeři ze&nbsp;stolu, protože oba cestovatelé nedočkavě rozkládali mapy a&nbsp;prospekty přímo do&nbsp;špinavých talířů.</span></p>
        <p class="chunk" data-nb-ref-number="5" id="chunk5" data-nb-words="13" data-nb-chars="72"><span class="idea" data-nb-ref-number="5" id="idea5" data-nb-words="13" data-nb-chars="72">„Běžte s&nbsp;tím už&nbsp;do&nbsp;háje!“ rozčilovala se. „Kdo vás má&nbsp;pořád poslouchat.“</span></p>
        <p class="chunk" data-nb-ref-number="6" id="chunk6" data-nb-words="31" data-nb-chars="194"><span class="idea" data-nb-ref-number="6" id="idea6" data-nb-words="31" data-nb-chars="194">Dvacátého května odjela babička do&nbsp;Prahy a&nbsp;dědeček Jiří ji&nbsp;doprovodil na&nbsp;letiště. Za&nbsp;devět dní přišla do&nbsp;Sázavy černobílá pohlednice s&nbsp;interiérem kostela S. MARIA GLORIOSA DEI FRARI v&nbsp;Benátkách.</span></p>
        <p class="chunk" data-nb-ref-number="7" id="chunk7" data-nb-words="20" data-nb-chars="127"><span class="idea" data-nb-ref-number="7" id="idea7" data-nb-words="3" data-nb-chars="20">Vozíme se&nbsp;autokarem,<br></span>
          <span class="idea" data-nb-ref-number="8" id="idea8" data-nb-words="4" data-nb-chars="23">samé ženy, skoro harém,<br></span>
          <span class="idea" data-nb-ref-number="9" id="idea9" data-nb-words="4" data-nb-chars="20">pak chodíme po&nbsp;nohou<br></span>
          <span class="idea" data-nb-ref-number="10" id="idea10" data-nb-words="3" data-nb-chars="21">pod azurovou oblohou.<br></span>
          <span class="idea" data-nb-ref-number="11" id="idea11" data-nb-words="3" data-nb-chars="22">Když únavou klopýtáme,<br></span>
          <span class="idea" data-nb-ref-number="12" id="idea12" data-nb-words="3" data-nb-chars="21">gondolu si&nbsp;přivoláme!</span>
        </p>
        <p class="chunk" data-nb-ref-number="8" id="chunk8" data-nb-words="9" data-nb-chars="58"><span class="idea" data-nb-ref-number="13" id="idea13" data-nb-words="9" data-nb-chars="58">stálo na&nbsp;ní&nbsp;a&nbsp;také tentokrát následoval prozaický dovětek:</span></p>
        <p class="chunk" data-nb-ref-number="9" id="chunk9" data-nb-words="16" data-nb-chars="94"><span class="idea" data-nb-ref-number="14" id="idea14" data-nb-words="16" data-nb-chars="94">Úžasně jsem se&nbsp;zlepšila v&nbsp;italštině a&nbsp;v&nbsp;angličtině! Všechny vás líbá vaše Líba, psala babička.</span></p>
        <p class="chunk" data-nb-ref-number="10" id="chunk10" data-nb-words="24" data-nb-chars="136"><span class="idea" data-nb-ref-number="15" id="idea15" data-nb-words="24" data-nb-chars="136">„To je&nbsp;možný,“ komentoval to&nbsp;Kvidův otec. „Zato to&nbsp;veršování jí&nbsp;už&nbsp;nějak nejde. Prý: ‚Chodíme po&nbsp;nohou‘! Patrně chodí občas i&nbsp;po rukou!“</span></p>
        <p class="chunk" data-nb-ref-number="11" id="chunk11" data-nb-words="8" data-nb-chars="53"><span class="idea" data-nb-ref-number="16" id="idea16" data-nb-words="8" data-nb-chars="53">„Na poště zase odlepili známku!“ řekl naštvaně Kvido.</span></p>
        <p class="chunk" data-nb-ref-number="12" id="chunk12" data-nb-words="21" data-nb-chars="127"><span class="idea" data-nb-ref-number="17" id="idea17" data-nb-words="21" data-nb-chars="127">„To jsem blázen,“ řekla Kvidova matka. „Úžasně se&nbsp;zlepšila v&nbsp;italštině a&nbsp;angličtině. Zajímalo by&nbsp;mě, co&nbsp;tím chtěl básník říci.“</span></p>
        <p class="chunk" data-nb-ref-number="13" id="chunk13" data-nb-words="119" data-nb-chars="743"><span class="idea" data-nb-ref-number="18" id="idea18" data-nb-words="119" data-nb-chars="743">Jak se&nbsp;blížilo datum babiččina návratu, nervozita v&nbsp;rodině trochu stoupala: Léty stále šetrnější babičce totiž i&nbsp;ty nejlevnější suvenýry připadaly neúnosně drahé, a&nbsp;tak si&nbsp;ony nezbytné drobné pozornosti pro své nejbližší nezřídka opatřovala po&nbsp;svém, a&nbsp;to poněkud zarážejícím způsobem. Z&nbsp;jejích příjezdů se&nbsp;tak stávala čím dál větší faux pas. Kvidovi rodiče se&nbsp;už&nbsp;naučili přijímat všechny ty&nbsp;krásné vázy a&nbsp;ubrusy se&nbsp;jmény hotelů, kde byla babička ubytována, s&nbsp;jakýmsi útrpným humorem, avšak Kvido v&nbsp;podobných situacích trpěl. Obvykle – jako v&nbsp;případě babiččina návratu z&nbsp;NDR, kdy dostal lovecký nůž s&nbsp;neúspěšně vyškrábaným věnováním Helgy P. Günterovi K. – se&nbsp;zmohl na&nbsp;jediné zajíkavé poděkování, zrudl a&nbsp;na několik hodin zmizel ve&nbsp;svém pokoji.</span></p>
        <p class="chunk" data-nb-ref-number="14" id="chunk14" data-nb-words="17" data-nb-chars="120"><span class="idea" data-nb-ref-number="19" id="idea19" data-nb-words="17" data-nb-chars="120">„Copak nám asi přiveze?“ prohodil jízlivě Kvidův otec během poslední večeře v&nbsp;babiččině nepřítomnosti. „To jsem zvědav.“</span></p>
        <p class="chunk" data-nb-ref-number="15" id="chunk15" data-nb-words="3" data-nb-chars="20"><span class="idea" data-nb-ref-number="20" id="idea20" data-nb-words="3" data-nb-chars="20">Kvido se&nbsp;zachechtal.</span></p>
        <p class="chunk" data-nb-ref-number="16" id="chunk16" data-nb-words="24" data-nb-chars="177"><span class="idea" data-nb-ref-number="21" id="idea21" data-nb-words="24" data-nb-chars="177">Matka oba víceméně mechanicky napomenula, ale ve&nbsp;skutečnosti byla ráda, neboť v&nbsp;Kvidově sarkastickém smíchu spatřovala záruku, že&nbsp;tentokrát zvládne babiččin příjezd mnohem lépe.</span></p>
        <p class="chunk" data-nb-ref-number="17" id="chunk17" data-nb-words="30" data-nb-chars="213"><span class="idea" data-nb-ref-number="22" id="idea22" data-nb-words="30" data-nb-chars="213">Měla pravdu: Když babička nazítří odemkla svůj proslulý šedý kufr a&nbsp;s&nbsp;provinilým výrazem nenapravitelně rozhazovačné ženy obdarovala malého Paca rozteklou čokoládou a&nbsp;jeho bratra mrtvým krabem, Kvido nehnul brvou.</span></p>
        <p class="chunk" data-nb-ref-number="18" id="chunk18" data-nb-words="7" data-nb-chars="56"><span class="idea" data-nb-ref-number="23" id="idea23" data-nb-words="7" data-nb-chars="56">„Grazie,“ řekl vážně. „Přesně takového jsem potřeboval.“</span></p>
        <p class="chunk" data-nb-ref-number="19" id="chunk19" data-nb-words="25" data-nb-chars="115"><span class="idea" data-nb-ref-number="24" id="idea24" data-nb-words="25" data-nb-chars="115">A&nbsp;je to&nbsp;za&nbsp;náma, řekla si&nbsp;v&nbsp;duchu s&nbsp;úlevou jeho matka. Ale v&nbsp;tom se&nbsp;pro změnu mýlila: To&nbsp;nejhorší je&nbsp;teprve čekalo.</span></p>
        <p class="chunk" data-nb-ref-number="20" id="chunk20" data-nb-words="21" data-nb-chars="136"><span class="idea" data-nb-ref-number="25" id="idea25" data-nb-words="21" data-nb-chars="136">„Pozor,“ řekl redaktorovi Kvido, „to je&nbsp;dost klíčový moment: Uzavírám s&nbsp;dospělými první kompromisy – místo abych jim to&nbsp;pořádně <em>vpálil.</em>“</span></p>
        <p class="chunk" data-nb-ref-number="21" id="chunk21" data-nb-words="9" data-nb-chars="63"><span class="idea" data-nb-ref-number="26" id="idea26" data-nb-words="9" data-nb-chars="63">„První a&nbsp;nikoli poslední,“ řekl redaktor významně. „Tak čtěte.“</span></p>
        <p class="chunk" data-nb-ref-number="22" id="chunk22" data-nb-words="40" data-nb-chars="239"><span class="idea" data-nb-ref-number="27" id="idea27" data-nb-words="40" data-nb-chars="239">Ano, babiččiny celkem tradiční potíže s&nbsp;návratem do&nbsp;všedních dnů přerostly tentokrát v&nbsp;cosi vážnějšího. Začala – jako dítě, které si&nbsp;svoje bonbóny už&nbsp;snědlo, a&nbsp;nyní žárlivě sleduje jiné, které je&nbsp;ještě má&nbsp;– Kvidovu otci jeho cestu závidět.</span></p>
        <p class="chunk" data-nb-ref-number="23" id="chunk23" data-nb-words="96" data-nb-chars="545"><span class="idea" data-nb-ref-number="28" id="idea28" data-nb-words="96" data-nb-chars="545">V&nbsp;prvních dnech se&nbsp;sice ještě několikrát pokusila zažertovat na&nbsp;téma ‚londýnské mlhy‘, ale nikdo se&nbsp;tomu nesmál a&nbsp;sama cítila, že&nbsp;to&nbsp;už&nbsp;není ono; koneckonců i&nbsp;případná mlha v&nbsp;Londýně je&nbsp;přece jen lepší než slunce v&nbsp;jakési Sázavě. Když neuspěla ani s&nbsp;údajnými šváby ve&nbsp;všech hotelích na&nbsp;levém břehu Temže, s&nbsp;konečnou platností se&nbsp;urazila a&nbsp;uzavřela se&nbsp;ve&nbsp;svém podkroví, odkud pak vycházela jen v&nbsp;noci, aby si&nbsp;v&nbsp;lednici nakradla nějaké potraviny. Když na&nbsp;ni&nbsp;totiž Kvidova matka volala, aby sešla dolů na&nbsp;oběd nebo na&nbsp;večeři, rezolutně to&nbsp;odmítala.</span></p>
        <p class="chunk" data-nb-ref-number="24" id="chunk24" data-nb-words="8" data-nb-chars="41"><span class="idea" data-nb-ref-number="29" id="idea29" data-nb-words="8" data-nb-chars="41">„On si&nbsp;jede, a&nbsp;já ne!“ dodávala plačtivě.</span></p>
        <p class="chunk" data-nb-ref-number="25" id="chunk25" data-nb-words="10" data-nb-chars="68"><span class="idea" data-nb-ref-number="30" id="idea30" data-nb-words="10" data-nb-chars="68">„Mami!“ křičela vyčítavě Kvidova matka. „Chováš se&nbsp;jako malá holka!“</span></p>
        <p class="chunk" data-nb-ref-number="26" id="chunk26" data-nb-words="20" data-nb-chars="132"><span class="idea" data-nb-ref-number="31" id="idea31" data-nb-words="20" data-nb-chars="132">Bylo to&nbsp;tak: Babička Líba se&nbsp;vracela do&nbsp;svého dětství. Všechno nasvědčovalo tomu, že&nbsp;právě prodělává recidivu období <em>prvního vzdoru</em>.</span></p>
        <p class="chunk" data-nb-ref-number="27" id="chunk27" data-nb-words="15" data-nb-chars="80"><span class="idea" data-nb-ref-number="32" id="idea32" data-nb-words="15" data-nb-chars="80">„Není to&nbsp;spravedlivé!“ ozývalo se&nbsp;občas z&nbsp;jejího pokoje. „A&nbsp;není a&nbsp;není a&nbsp;není!“</span></p>
        <p class="chunk" data-nb-ref-number="28" id="chunk28" data-nb-words="39" data-nb-chars="246"><span class="idea" data-nb-ref-number="33" id="idea33" data-nb-words="39" data-nb-chars="246">Ať&nbsp;byli ostatní členové rodiny právě zaměstnáni čímkoli, v&nbsp;takových chvílích vždy zcela zmrtvěli a&nbsp;fascinovaně pohlíželi směrem ke&nbsp;stropu. Podle toho, jak se&nbsp;strop občas chvěl, by&nbsp;se&nbsp;byl Kvido vsadil, že&nbsp;si&nbsp;babička současně také zlostně podupává.</span></p>
        <p class="chunk" data-nb-ref-number="29" id="chunk29" data-nb-words="9" data-nb-chars="67"><span class="idea" data-nb-ref-number="34" id="idea34" data-nb-words="9" data-nb-chars="67">„Ježíšikriste,“ šeptal Kvidův otec, „já snad radši nepojedu nikam.“</span></p>
        <p class="chunk" data-nb-ref-number="30" id="chunk30" data-nb-words="73" data-nb-chars="472"><span class="idea" data-nb-ref-number="35" id="idea35" data-nb-words="73" data-nb-chars="472">Když babička setrvávala ve&nbsp;svém pokoji už&nbsp;třetí den, Kvidova matka sebrala odhodlání a&nbsp;podnikla poslední zoufalý pokus „všechno si&nbsp;to&nbsp;rozumně vysvětlit“. Před obědem si&nbsp;zapálila cigaretu, uvařila kávu a&nbsp;odnesla si&nbsp;ji&nbsp;k&nbsp;matce do&nbsp;podkroví. Kvidův otec chtěl děti ušetřit předpokládané hádky a&nbsp;pod záminkou krátkého fotbalového tréninku je&nbsp;odvedl na&nbsp;zahradu, ale jeho snaha byla nakonec stejně marná, neboť otevřeným oknem babiččina pokoje slyšeli proti své vůli každé slovo:</span></p>
        <p class="chunk" data-nb-ref-number="31" id="chunk31" data-nb-words="6" data-nb-chars="31"><span class="idea" data-nb-ref-number="36" id="idea36" data-nb-words="6" data-nb-chars="31">„A&nbsp;není to&nbsp;spravedlivé a&nbsp;není!“</span></p>
        <p class="chunk" data-nb-ref-number="32" id="chunk32" data-nb-words="6" data-nb-chars="29"><span class="idea" data-nb-ref-number="37" id="idea37" data-nb-words="6" data-nb-chars="29">„Mami! Ty&nbsp;už&nbsp;jsi přece <em>byla</em>!“</span></p>
        <p class="chunk" data-nb-ref-number="33" id="chunk33" data-nb-words="5" data-nb-chars="29"><span class="idea" data-nb-ref-number="38" id="idea38" data-nb-words="5" data-nb-chars="29">„Tak aťsi! Aťsi, aťsi, aťsi!“</span></p>
        <p class="chunk" data-nb-ref-number="34" id="chunk34" data-nb-words="7" data-nb-chars="49"><span class="idea" data-nb-ref-number="39" id="idea39" data-nb-words="7" data-nb-chars="49">„Přihraj!“ zakřičel Kvidův otec na&nbsp;staršího syna.</span></p>
        <p class="chunk" data-nb-ref-number="35" id="chunk35" data-nb-words="13" data-nb-chars="87"><span class="idea" data-nb-ref-number="40" id="idea40" data-nb-words="13" data-nb-chars="87">„Tak zavři toho psa!“ křičel Kvido. „Nenechám si&nbsp;kvůli tvému fotbalu prokousnout nohu!“</span></p>
        <p class="chunk" data-nb-ref-number="36" id="chunk36" data-nb-words="9" data-nb-chars="56"><span class="idea" data-nb-ref-number="41" id="idea41" data-nb-words="9" data-nb-chars="56">„Co ty&nbsp;víš o&nbsp;sjednávání kontraktů?! Mami, vzpamatuj se!“</span></p>
        <p class="chunk" data-nb-ref-number="37" id="chunk37" data-nb-words="1" data-nb-chars="10"><span class="idea" data-nb-ref-number="42" id="idea42" data-nb-words="1" data-nb-chars="10">„Přihraj!“</span></p>
        <p class="chunk" data-nb-ref-number="38" id="chunk38" data-nb-words="5" data-nb-chars="29"><span class="idea" data-nb-ref-number="43" id="idea43" data-nb-words="5" data-nb-chars="29">„Až zavřeš toho psa, hergot!“</span></p>
        <p class="chunk" data-nb-ref-number="39" id="chunk39" data-nb-words="8" data-nb-chars="49"><span class="idea" data-nb-ref-number="44" id="idea44" data-nb-words="8" data-nb-chars="49">„Ale já&nbsp;vím, že&nbsp;ovládáš germánské jazyky, sakra!“</span></p>
        <p class="chunk" data-nb-ref-number="40" id="chunk40" data-nb-words="4" data-nb-chars="28"><span class="idea" data-nb-ref-number="45" id="idea45" data-nb-words="4" data-nb-chars="28">„Balón, balón!“ plakal Paco.</span></p>
        <p class="chunk" data-nb-ref-number="41" id="chunk41" data-nb-words="4" data-nb-chars="31"><span class="idea" data-nb-ref-number="46" id="idea46" data-nb-words="4" data-nb-chars="31">„Pojedu taky!“ křičela babička.</span></p>
        <p class="chunk" data-nb-ref-number="42" id="chunk42" data-nb-words="7" data-nb-chars="59"><span class="idea" data-nb-ref-number="47" id="idea47" data-nb-words="7" data-nb-chars="59">„Přihraj!!!“ zařval Kvidův otec hlasem regulérního šílence.</span></p>
        <p class="chunk" data-nb-ref-number="43" id="chunk43" data-nb-words="20" data-nb-chars="116"><span class="idea" data-nb-ref-number="48" id="idea48" data-nb-words="20" data-nb-chars="116">„Prosím tě, pojď sem,“ vyklonila se&nbsp;odevzdaně z&nbsp;okna Kvidova matka. „Pojď jí&nbsp;vysvětlit, že&nbsp;ji&nbsp;nemůžeš vzít s&nbsp;sebou.“</span></p>
        <p class="chunk" data-nb-ref-number="44" id="chunk44" data-nb-words="45" data-nb-chars="290"><span class="idea" data-nb-ref-number="49" id="idea49" data-nb-words="45" data-nb-chars="290">„S&nbsp;sebou?“ řekl otec, když vztekle přiběhl do&nbsp;podkroví. „Už jsem slyšel, že&nbsp;manželky prezidentů skutečně své muže na&nbsp;cestách někdy doprovázejí. Ale –,“ zvýšil hlas, „ještě jsem neslyšel, aby si&nbsp;prezident, natožpak bezvýznamný český úředník, mohl brát s&nbsp;sebou do&nbsp;ciziny svoji starou tchyni!“</span></p>
        <p class="chunk" data-nb-ref-number="45" id="chunk45" data-nb-words="11" data-nb-chars="79"><span class="idea" data-nb-ref-number="50" id="idea50" data-nb-words="11" data-nb-chars="79">„Nehádejte se!“ volal ze&nbsp;zahrady Kvido. „Odmítám v&nbsp;takovém prostředí vyrůstat!“</span></p>
        <p class="chunk" data-nb-ref-number="46" id="chunk46" data-nb-words="15" data-nb-chars="92"><span class="idea" data-nb-ref-number="51" id="idea51" data-nb-words="15" data-nb-chars="92">„Slyšela jsi ho?“ zaječela babička. „Tak dobře: ta&nbsp;<em>stará tchyně</em> už&nbsp;tu&nbsp;nezůstane ani minutu!“</span></p>
        <p class="chunk" data-nb-ref-number="47" id="chunk47" data-nb-words="5" data-nb-chars="28"><span class="idea" data-nb-ref-number="52" id="idea52" data-nb-words="5" data-nb-chars="28">Kvidův otec se&nbsp;už&nbsp;neovládal:</span></p>
        <p class="chunk" data-nb-ref-number="48" id="chunk48" data-nb-words="7" data-nb-chars="47"><span class="idea" data-nb-ref-number="53" id="idea53" data-nb-words="7" data-nb-chars="47">„Neměla byste v&nbsp;lidech vzbuzovat liché naděje!“</span></p>
        <p class="chunk" data-nb-ref-number="49" id="chunk49" data-nb-words="7" data-nb-chars="49"><span class="idea" data-nb-ref-number="54" id="idea54" data-nb-words="7" data-nb-chars="49">„Odjíždím! Nebudu žít společně s&nbsp;takovým sobcem!“</span></p>
        <p class="chunk" data-nb-ref-number="50" id="chunk50" data-nb-words="32" data-nb-chars="197"><span class="idea" data-nb-ref-number="55" id="idea55" data-nb-words="32" data-nb-chars="197">„Tak vy&nbsp;si&nbsp;klidně odjedete?“ křičel otec. „Nejdřív v&nbsp;nás systematicky vypěstujete silný návyk na&nbsp;tykvové placky a&nbsp;pak si&nbsp;klidně odjedete? To&nbsp;je&nbsp;podlé! Předpokládám, že&nbsp;nám tu&nbsp;nenecháte ani recept?“</span></p>
        <p class="chunk" data-nb-ref-number="51" id="chunk51" data-nb-words="7" data-nb-chars="49"><span class="idea" data-nb-ref-number="56" id="idea56" data-nb-words="7" data-nb-chars="49">„Mami!“ brečel Paco, kterého venku porazila Něha.</span></p>
        <p class="chunk" data-nb-ref-number="52" id="chunk52" data-nb-words="4" data-nb-chars="30"><span class="idea" data-nb-ref-number="57" id="idea57" data-nb-words="4" data-nb-chars="30">„Odjíždím! Teď hned odjíždím!“</span></p>
        <p class="chunk" data-nb-ref-number="53" id="chunk53" data-nb-words="57" data-nb-chars="364"><span class="idea" data-nb-ref-number="58" id="idea58" data-nb-words="57" data-nb-chars="364">„Jistě vám nemusím říkat, jak nám budete chybět,“ řekl otec a&nbsp;pohlédl na&nbsp;soustavu babiččiných topných těles, v&nbsp;níž k&nbsp;ústřednímu topení, elektrickým kamínkům a&nbsp;teplometu přibyla letošní zimu ještě elektrická ohřívací pokrývka a&nbsp;nánožník. „Nemluvě už&nbsp;vůbec o&nbsp;tom, jak vás bude postrádat naše elektrárna. Uvědomujete si, že&nbsp;ti&nbsp;lidé kvůli vám nejspíš přijdou o&nbsp;práci?“</span></p>
        <p class="chunk" data-nb-ref-number="54" id="chunk54" data-nb-words="8" data-nb-chars="62"><span class="idea" data-nb-ref-number="59" id="idea59" data-nb-words="8" data-nb-chars="62">„Takový póvl!“ volala babička nenávistně. „Takový ubohý póvl!“</span></p>
        <p class="chunk" data-nb-ref-number="55" id="chunk55" data-nb-words="12" data-nb-chars="79"><span class="idea" data-nb-ref-number="60" id="idea60" data-nb-words="12" data-nb-chars="79">Kvidův otec potlačil pokušení na&nbsp;několik minut pevně sevřít její opálené hrdlo.</span></p>
        <p class="chunk" data-nb-ref-number="56" id="chunk56" data-nb-words="4" data-nb-chars="31"><span class="idea" data-nb-ref-number="61" id="idea61" data-nb-words="4" data-nb-chars="31">„Mamí!“ brečel hystericky Paco.</span></p>
        <p class="chunk" data-nb-ref-number="57" id="chunk57" data-nb-words="10" data-nb-chars="74"><span class="idea" data-nb-ref-number="62" id="idea62" data-nb-words="10" data-nb-chars="74">„Pojďte jíst!“ řekla Kvidova matka prosebně. „Už jdu, kocourku!“ zavolala.</span></p>
        <p class="chunk" data-nb-ref-number="58" id="chunk58" data-nb-words="13" data-nb-chars="70"><span class="idea" data-nb-ref-number="63" id="idea63" data-nb-words="13" data-nb-chars="70">„Já k&nbsp;němu jdu,“ řekl Kvidův otec. Zavrtěl hlavou, vydechl a&nbsp;usmál se.</span></p>
        <p class="chunk" data-nb-ref-number="59" id="chunk59" data-nb-words="14" data-nb-chars="83"><span class="idea" data-nb-ref-number="64" id="idea64" data-nb-words="14" data-nb-chars="83">Kvidova matka ho&nbsp;na&nbsp;schodech dohonila. „Ona není zlá,“ řekla. „Je prostě už&nbsp;stará.“</span></p>
        <p class="chunk" data-nb-ref-number="60" id="chunk60" data-nb-words="15" data-nb-chars="82"><span class="idea" data-nb-ref-number="65" id="idea65" data-nb-words="15" data-nb-chars="82">Cosi v&nbsp;jejím hlase Kvidova otce přimělo, aby vzhlédl: Jeho žena měla v&nbsp;očích slzy.</span></p>
        <p class="chunk" data-nb-ref-number="61" id="chunk61" data-nb-words="10" data-nb-chars="64"><span class="idea" data-nb-ref-number="66" id="idea66" data-nb-words="10" data-nb-chars="64">„Kdybych mohla, koupila bych jí&nbsp;třeba cestu kolem světa!“ řekla.</span></p>
        <h3 id="2" class="chunk" data-nb-ref-number="62" data-nb-words="1" data-nb-chars="1"><span id="chunk62"><span class="idea" data-nb-ref-number="67" id="idea67" data-nb-words="1" data-nb-chars="1">2</span></span></h3>
        <p class="chunk" data-nb-ref-number="63" id="chunk63" data-nb-words="13" data-nb-chars="65"><span class="idea" data-nb-ref-number="68" id="idea68" data-nb-words="13" data-nb-chars="65">Tak jako mnozí před ním i&nbsp;po něm byl Kvidův otec Západem šokován.</span></p>
        <p class="chunk" data-nb-ref-number="64" id="chunk64" data-nb-words="12" data-nb-chars="86"><span class="idea" data-nb-ref-number="69" id="idea69" data-nb-words="12" data-nb-chars="86">„Připomínal tak trochu matku z&nbsp;Erbenova Pokladu,“ líčil Kvido později Pavlu Kohoutovi.</span></p>
        <p class="chunk" data-nb-ref-number="65" id="chunk65" data-nb-words="77" data-nb-chars="519"><span class="idea" data-nb-ref-number="70" id="idea70" data-nb-words="77" data-nb-chars="519">I&nbsp;když sklidil se&nbsp;svým žertovným přirovnáním úspěch, nebylo příliš přesné: Jeho otec byl barevností a&nbsp;čistotou ulic, velkolepostí staré i&nbsp;moderní architektury, bohatstvím plných výloh a&nbsp;mnohým dalším samozřejmě také ohromen – avšak nebyl tím ani dočasně oslněn, jak tomu bylo právě u&nbsp;dotyčné Erbenovy nešťastnice. Navíc přirovnání nepostihovalo to, co&nbsp;Kvidova otce na&nbsp;Západu fascinovalo vůbec nejvíc: totiž onen nijak přehnaný, ale všudypřítomný a&nbsp;jaksi samosebou se&nbsp;rozumící respekt k&nbsp;jeho vzdělání, práci a&nbsp;znalostem.</span></p>
        <p class="chunk" data-nb-ref-number="66" id="chunk66" data-nb-words="51" data-nb-chars="312"><span class="idea" data-nb-ref-number="71" id="idea71" data-nb-words="51" data-nb-chars="312">Cítil ho&nbsp;při všech jednáních, která vedl, ale ještě více si&nbsp;ho&nbsp;uvědomoval, když pro něj poslali firemní vůz, když mu&nbsp;do&nbsp;hotelového pokoje nechali zavést telefon, když ho&nbsp;pozvali na&nbsp;prohlídku Londýna a&nbsp;na večeři, třebaže kontrakt byl již předběžně uzavřen. Nakonec se&nbsp;ho&nbsp;zeptali, jestli má&nbsp;nějaké speciální přání.</span></p>
        <p class="chunk" data-nb-ref-number="67" id="chunk67" data-nb-words="11" data-nb-chars="71"><span class="idea" data-nb-ref-number="72" id="idea72" data-nb-words="11" data-nb-chars="71">„Ano,“ řekl Kvidův otec anglicky. „Zeptejte se&nbsp;mne takto ještě jednou.“</span></p>
        <p class="chunk" data-nb-ref-number="68" id="chunk68" data-nb-words="170" data-nb-chars="1050"><span class="idea" data-nb-ref-number="73" id="idea73" data-nb-words="170" data-nb-chars="1050">Dveře se&nbsp;před ním najednou automaticky otvíraly. Pokud na&nbsp;to&nbsp;nebyly zařízeny, otevřel mu&nbsp;je&nbsp;občas někdo jiný: hotelový vrátný, liftboy, k&nbsp;tomu určený zaměstnanec. Telefonní automat fungoval. Když jeho anglický kolega zdvihl jednoho odpoledne na&nbsp;Kensington Road ruku, taxík ihned zastavil. Policisté se&nbsp;usmívali. Řidiči luxusních vozů mu&nbsp;dávali na&nbsp;přechodech přednost. Toalety voněly. Pero na&nbsp;poště, které až&nbsp;dosud nikdo neukradl, nespouštělo. Lidé mu&nbsp;vesele nabízeli noviny, lístky na&nbsp;dostihy, vstup do&nbsp;církve a&nbsp;do armády, pětibarevnou zmrzlinu, domy na&nbsp;prodej, masáže, boty a&nbsp;cestu na&nbsp;Filipíny. Ženy v&nbsp;Soho mu&nbsp;vlídně nabízely svou lásku. Věci, na&nbsp;kterých stál, seděl, psal a&nbsp;ležel, zářily čistotou a&nbsp;neviklaly se&nbsp;(natož aby byly pokálené od&nbsp;andulek). Šampón, který si&nbsp;koupil, mu&nbsp;nevytekl do&nbsp;aktovky. Když si&nbsp;s&nbsp;ním dvakrát umyl vlasy, zbavil se&nbsp;lupů, které se&nbsp;mu&nbsp;sypaly z&nbsp;hlavy celých třicet let. Poprvé v&nbsp;životě tak mohl jít bez ostychu k&nbsp;holiči, který ho&nbsp;poprvé v&nbsp;životě ostříhal tak, že&nbsp;účes odpovídal tvaru jeho obličeje. Připadal si&nbsp;rázem hezčí.</span></p>
        <p class="chunk" data-nb-ref-number="69" id="chunk69" data-nb-words="3" data-nb-chars="23"><span class="idea" data-nb-ref-number="74" id="idea74" data-nb-words="3" data-nb-chars="23">Připadal si&nbsp;úspěšnější.</span></p>
        <p class="chunk" data-nb-ref-number="70" id="chunk70" data-nb-words="36" data-nb-chars="228"><span class="idea" data-nb-ref-number="75" id="idea75" data-nb-words="36" data-nb-chars="228">Prodavač v&nbsp;obchodě s&nbsp;potřebami pro psy, kterého se&nbsp;zeptal na&nbsp;chemický obojek proti blechám a&nbsp;klíšťatům, se&nbsp;mu&nbsp;nevysmál; nabídl mu&nbsp;čtyři druhy. Jídla v&nbsp;restauracích nebyla ani vysušená, ani studená. Číšníci byli nesmírně ochotní.</span></p>
        <p class="chunk" data-nb-ref-number="71" id="chunk71" data-nb-words="5" data-nb-chars="30"><span class="idea" data-nb-ref-number="76" id="idea76" data-nb-words="5" data-nb-chars="30">„Bez zeleniny!“ žádal je&nbsp;otec.</span></p>
        <p class="chunk" data-nb-ref-number="72" id="chunk72" data-nb-words="49" data-nb-chars="303"><span class="idea" data-nb-ref-number="77" id="idea77" data-nb-words="49" data-nb-chars="303">Jeho ponížená servilnost vůči číšníkům ve&nbsp;vlasti, dík které dokázal pozřít zákusek s&nbsp;nakyslou šlehačkou a&nbsp;tvářit se&nbsp;přitom vděčně, byla ta&nbsp;tam. Choval se&nbsp;energičtěji a&nbsp;sebevědoměji. Když hodil žebrákovi na&nbsp;Park Lane pět penny, zapomínal, že&nbsp;byl v&nbsp;utkání proti TJ&nbsp;Bělokozly vystřídán už&nbsp;po&nbsp;osmi minutách.</span></p>
        <p class="chunk" data-nb-ref-number="73" id="chunk73" data-nb-words="30" data-nb-chars="195"><span class="idea" data-nb-ref-number="78" id="idea78" data-nb-words="30" data-nb-chars="195">Avšak ono uspokojení, které cítil, když mu&nbsp;hotelový nosič odnášel zavazadla nebo když poprvé stanul před budovou Parlamentu, to&nbsp;nebyla marnivost: Byla to&nbsp;radost pacienta z&nbsp;úspěšně se&nbsp;hojící rány.</span></p>
        <p class="chunk" data-nb-ref-number="74" id="chunk74" data-nb-words="30" data-nb-chars="174"><span class="idea" data-nb-ref-number="79" id="idea79" data-nb-words="30" data-nb-chars="174">„Jako babička šlapala na&nbsp;východ, když se&nbsp;chtěla cítit mladší, musel náš otec – aby se&nbsp;cítil jako člověk – jezdit na&nbsp;Západ,“ řekl redaktorovi Kvido. „Měli to&nbsp;pěkně rozdělený.“</span></p>
        <p class="chunk" data-nb-ref-number="75" id="chunk75" data-nb-words="31" data-nb-chars="194"><span class="idea" data-nb-ref-number="80" id="idea80" data-nb-words="31" data-nb-chars="194">Bylo domluveno, že&nbsp;vzhledem k&nbsp;večernímu času příletu počká rodina na&nbsp;otce raději doma v&nbsp;Sázavě, a&nbsp;tak na&nbsp;ruzyňském letišti čekal na&nbsp;přistání letadla British Airways jenom řidič podnikového auta.</span></p>
        <p class="chunk" data-nb-ref-number="76" id="chunk76" data-nb-words="96" data-nb-chars="602"><span class="idea" data-nb-ref-number="81" id="idea81" data-nb-words="96" data-nb-chars="602">Když asi o&nbsp;hodinu později vysadil Kvidova otce nedaleko branky z&nbsp;červeného pískovce, byla už&nbsp;skoro tma. Kvidův otec otevřel vrátka velmi tiše, aby na&nbsp;sebe předčasně neupozornil, prošel potemnělou zahradou, vystoupil na&nbsp;silnou mříž sklepního okénka a&nbsp;za parapet kuchyňského okna se&nbsp;vytáhl vzhůru; do&nbsp;čela ho&nbsp;přitom lehce uhodil vetchý zčernalý provázek, kterým jeho žena v&nbsp;zimě přivazovala lůj pro sýkorky. První, co&nbsp;spatřil, byla jakási arabská stařena, jejíž tvář až&nbsp;k&nbsp;očím zakrýval černý šátek; luštila křížovku. V&nbsp;příštím zlomku sekundy si&nbsp;uvědomil, že&nbsp;je&nbsp;to&nbsp;jeho tchyně. Nikdo jiný v&nbsp;kuchyni nebyl.</span></p>
        <p class="chunk" data-nb-ref-number="77" id="chunk77" data-nb-words="8" data-nb-chars="47"><span class="idea" data-nb-ref-number="82" id="idea82" data-nb-words="8" data-nb-chars="47">„Well,“ zasmál se&nbsp;tiše Kvidův otec. „Let’s go.“</span></p>
        <p class="chunk" data-nb-ref-number="78" id="chunk78" data-nb-words="42" data-nb-chars="275"><span class="idea" data-nb-ref-number="83" id="idea83" data-nb-words="42" data-nb-chars="275">Okamžitě, jak otevřel dveře do&nbsp;předsíně, vyřítila se&nbsp;z&nbsp;odpočívadla na&nbsp;schodišti Něha, aby ho&nbsp;přivítala: Skákala vysoko do&nbsp;výšky, kňučela a&nbsp;olizovala mu&nbsp;obličej. Kvidův otec byl příjemně překvapen. Několikrát Něhu přátelsky poplácal a&nbsp;pohladil. Potom jí&nbsp;pohlédl přísně do&nbsp;očí.</span></p>
        <p class="chunk" data-nb-ref-number="79" id="chunk79" data-nb-words="3" data-nb-chars="23"><span class="idea" data-nb-ref-number="84" id="idea84" data-nb-words="3" data-nb-chars="23">„Down!“ poručil zkusmo.</span></p>
        <p class="chunk" data-nb-ref-number="80" id="chunk80" data-nb-words="17" data-nb-chars="111"><span class="idea" data-nb-ref-number="85" id="idea85" data-nb-words="17" data-nb-chars="111">Něha se&nbsp;poslušně přitiskla k&nbsp;podlaze, hlavu si&nbsp;položila mezi přední tlapy a&nbsp;ocasem radostně zametala dlaždičky.</span></p>
        <p class="chunk" data-nb-ref-number="81" id="chunk81" data-nb-words="42" data-nb-chars="242"><span class="idea" data-nb-ref-number="86" id="idea86" data-nb-words="42" data-nb-chars="242">No&nbsp;vida, pomyslel si&nbsp;otec a&nbsp;velkoryse ji&nbsp;vypustil na&nbsp;zahradu. Klika dveří do&nbsp;obývacího pokoje se&nbsp;ohnula a&nbsp;dveře se&nbsp;trhaně pootevřely. Kvidův otec se&nbsp;s&nbsp;úsměvem zahleděl do&nbsp;vznikající mezery, v&nbsp;jejíž spodní části se&nbsp;po&nbsp;chvíli objevil malý Paco.</span></p>
        <p class="chunk" data-nb-ref-number="82" id="chunk82" data-nb-words="3" data-nb-chars="15"><span class="idea" data-nb-ref-number="87" id="idea87" data-nb-words="3" data-nb-chars="15">„Kuk!“ řekl mu.</span></p>
        <p class="chunk" data-nb-ref-number="83" id="chunk83" data-nb-words="3" data-nb-chars="22"><span class="idea" data-nb-ref-number="88" id="idea88" data-nb-words="3" data-nb-chars="22">„Táta!“ zakřičel Paco.</span></p>
        <p class="chunk" data-nb-ref-number="84" id="chunk84" data-nb-words="11" data-nb-chars="57"><span class="idea" data-nb-ref-number="89" id="idea89" data-nb-words="11" data-nb-chars="57">Jeho otec se&nbsp;shýbl a&nbsp;rozevřel náruč. Chlapec do&nbsp;ní&nbsp;vběhl.</span></p>
        <p class="chunk" data-nb-ref-number="85" id="chunk85" data-nb-words="7" data-nb-chars="42"><span class="idea" data-nb-ref-number="90" id="idea90" data-nb-words="7" data-nb-chars="42">Z&nbsp;obývacího pokoje se&nbsp;ozvaly spěšné kroky.</span></p>
        <p class="chunk" data-nb-ref-number="86" id="chunk86" data-nb-words="13" data-nb-chars="91"><span class="idea" data-nb-ref-number="91" id="idea91" data-nb-words="13" data-nb-chars="91">„Ahoj, otče,“ řekl nakřáple Kvido. Překvapeně na&nbsp;otce pohlédl: „Vypadáš jako Josef Abrhám.“</span></p>
        <p class="chunk" data-nb-ref-number="87" id="chunk87" data-nb-words="9" data-nb-chars="59"><span class="idea" data-nb-ref-number="92" id="idea92" data-nb-words="9" data-nb-chars="59">„Nazdár,“ řekla Kvidova matka trochu udiveně. „Kde je&nbsp;pes?“</span></p>
        <p class="chunk" data-nb-ref-number="88" id="chunk88" data-nb-words="45" data-nb-chars="278"><span class="idea" data-nb-ref-number="93" id="idea93" data-nb-words="45" data-nb-chars="278">„Hallo, boys. Hallo everybody.“ Kvidův otec se&nbsp;zeširoka usmíval. „Pes je&nbsp;na&nbsp;zahradě. Nic vám, chlapci nevezu, I’m sorry. Nedokázal jsem toho kraba prostě zabít – nevěřili byste, jaké na&nbsp;mě&nbsp;dělal vyčítavé oči. Dobrý večer!“ zavolal hlasitě na&nbsp;babičku v&nbsp;kuchyni. „Já vás zdravím.“</span></p>
        <p class="chunk" data-nb-ref-number="89" id="chunk89" data-nb-words="17" data-nb-chars="95"><span class="idea" data-nb-ref-number="94" id="idea94" data-nb-words="17" data-nb-chars="95">Nedostalo se&nbsp;mu&nbsp;odpovědi. Postavil Paca zpátky na&nbsp;zem a&nbsp;přivinul k&nbsp;sobě svou ženu. Políbila ho.</span></p>
        <p class="chunk" data-nb-ref-number="90" id="chunk90" data-nb-words="5" data-nb-chars="31"><span class="idea" data-nb-ref-number="95" id="idea95" data-nb-words="5" data-nb-chars="31">„Nazdar,“ řekla. „Sluší ti&nbsp;to.“</span></p>
        <p class="chunk" data-nb-ref-number="91" id="chunk91" data-nb-words="7" data-nb-chars="54"><span class="idea" data-nb-ref-number="96" id="idea96" data-nb-words="7" data-nb-chars="54">„Ta islámská separatistka stále trucuje?“ šeptal otec.</span></p>
        <p class="chunk" data-nb-ref-number="92" id="chunk92" data-nb-words="62" data-nb-chars="421"><span class="idea" data-nb-ref-number="97" id="idea97" data-nb-words="62" data-nb-chars="421">„Nevšímej si&nbsp;jí.“ Matka zavřela kuchyňské dveře. „Nechce vdechovat nebezpečné výpary z&nbsp;toho bezbarvého laku, kterým jsi natřel palubkové obložení,“ vysvětlovala s&nbsp;předstíranou vážností. Znovu si&nbsp;svého muže prohlédla: Nové světlé mokasíny, které si&nbsp;zakoupil v&nbsp;Praze ještě před odletem, svými nesešlapanými podpatky způsobovaly, že&nbsp;stál nezvykle zpříma. Jeho sako znala, ale přesto se&nbsp;jí&nbsp;zdálo, že&nbsp;mu&nbsp;dnes padne nějak lépe.</span></p>
        <p class="chunk" data-nb-ref-number="93" id="chunk93" data-nb-words="12" data-nb-chars="57"><span class="idea" data-nb-ref-number="98" id="idea98" data-nb-words="12" data-nb-chars="57">„To bylo před dvěma lety! Co&nbsp;je&nbsp;to&nbsp;za&nbsp;blbost?“ žasl otec.</span></p>
        <p class="chunk" data-nb-ref-number="94" id="chunk94" data-nb-words="30" data-nb-chars="178"><span class="idea" data-nb-ref-number="99" id="idea99" data-nb-words="30" data-nb-chars="178">Pokrčila rameny. V&nbsp;očích jí&nbsp;vesele jiskřilo a&nbsp;navzdory prvním vráskám, které se&nbsp;jí&nbsp;teď po&nbsp;třicítce začínaly usazovat kolem očí a&nbsp;na čele, vypadala stále tak trochu jako holčička.</span></p>
        <p class="chunk" data-nb-ref-number="95" id="chunk95" data-nb-words="23" data-nb-chars="138"><span class="idea" data-nb-ref-number="100" id="idea100" data-nb-words="23" data-nb-chars="138">„No jo,“ řekla. „Zná člověka, kterej si&nbsp;taky natřel palubky bezbarvým lakem. Když ho&nbsp;pak otevřeli, měl v&nbsp;břiše nádor jako kokosový ořech.“</span></p>
        <p class="chunk" data-nb-ref-number="96" id="chunk96" data-nb-words="10" data-nb-chars="61"><span class="idea" data-nb-ref-number="101" id="idea101" data-nb-words="10" data-nb-chars="61">„Až otevřou mě, budu tam mít nádor velikosti tykvové placky!“</span></p>
        <p class="chunk" data-nb-ref-number="97" id="chunk97" data-nb-words="11" data-nb-chars="68"><span class="idea" data-nb-ref-number="102" id="idea102" data-nb-words="11" data-nb-chars="68">„No tak!“ pohoršovala se&nbsp;naoko matka. „Máš nové hodinky!“ všimla si.</span></p>
        <p class="chunk" data-nb-ref-number="98" id="chunk98" data-nb-words="4" data-nb-chars="25"><span class="idea" data-nb-ref-number="103" id="idea103" data-nb-words="4" data-nb-chars="25">„Ukaž! Ukaž!“ volal Paco.</span></p>
        <p class="chunk" data-nb-ref-number="99" id="chunk99" data-nb-words="11" data-nb-chars="60"><span class="idea" data-nb-ref-number="104" id="idea104" data-nb-words="11" data-nb-chars="60">„Dárek od&nbsp;firmy,“ řekl otec ženě. „Ukážu ti&nbsp;pak, jak svítí.“</span></p>
        <p class="chunk" data-nb-ref-number="100" id="chunk100" data-nb-words="18" data-nb-chars="117"><span class="idea" data-nb-ref-number="105" id="idea105" data-nb-words="18" data-nb-chars="117">Svěsil ruku dolů, aby si&nbsp;je&nbsp;synové mohli prohlédnout. Paco je&nbsp;zakryl svou maličkou dlaní. „Nesvítí!“ křičel zklamaně.</span></p>
        <p class="chunk" data-nb-ref-number="101" id="chunk101" data-nb-words="9" data-nb-chars="48"><span class="idea" data-nb-ref-number="106" id="idea106" data-nb-words="9" data-nb-chars="48">Kvidův otec pohlédl na&nbsp;svou ženu a&nbsp;zašklebil se:</span></p>
        <p class="chunk" data-nb-ref-number="102" id="chunk102" data-nb-words="4" data-nb-chars="26"><span class="idea" data-nb-ref-number="107" id="idea107" data-nb-words="4" data-nb-chars="26">„Svítí jenom pod peřinou.“</span></p>
        <p class="chunk" data-nb-ref-number="103" id="chunk103" data-nb-words="11" data-nb-chars="79"><span class="idea" data-nb-ref-number="108" id="idea108" data-nb-words="11" data-nb-chars="79">„Proboha!“ zvolala matka. „Odkdy ty&nbsp;děláš erotické narážky? Svedl jsi letušku?“</span></p>
        <p class="chunk" data-nb-ref-number="104" id="chunk104" data-nb-words="17" data-nb-chars="94"><span class="idea" data-nb-ref-number="109" id="idea109" data-nb-words="17" data-nb-chars="94">„Nechte si&nbsp;to&nbsp;na&nbsp;jindy, ano?“ žádal otráveně Kvido. „Je tu&nbsp;dítě, pokud jste si&nbsp;toho nevšimli.“</span></p>
        <p class="chunk" data-nb-ref-number="105" id="chunk105" data-nb-words="11" data-nb-chars="70"><span class="idea" data-nb-ref-number="110" id="idea110" data-nb-words="11" data-nb-chars="70">„Never mind, boy! O&nbsp;těchhle věcech je&nbsp;třeba mluvit naprosto otevřeně!“</span></p>
        <p class="chunk" data-nb-ref-number="106" id="chunk106" data-nb-words="23" data-nb-chars="134"><span class="idea" data-nb-ref-number="111" id="idea111" data-nb-words="23" data-nb-chars="134">„Ale ne&nbsp;přede mnou!“ žádala Kvidova matka. „Nebyl jsi v&nbsp;Soho? Nějak ti&nbsp;stouplo sebevědomí. Pamatuj, že&nbsp;to&nbsp;je&nbsp;první krok k&nbsp;autonehodě!“</span></p>
        <p class="chunk" data-nb-ref-number="107" id="chunk107" data-nb-words="34" data-nb-chars="201"><span class="idea" data-nb-ref-number="112" id="idea112" data-nb-words="34" data-nb-chars="201">„Take it&nbsp;easy!“ smál se&nbsp;otec. „Nepůjdem jíst? Mám hlad jako vlk. Naposledy jsem jedl někde nad Kanálem. Pochopitelně myslím kanál La&nbsp;Manche,“ předběhl Pacův dotaz. „Kvido ti&nbsp;to&nbsp;ukáže na&nbsp;mapě. Co&nbsp;máme?“</span></p>
        <p class="chunk" data-nb-ref-number="108" id="chunk108" data-nb-words="11" data-nb-chars="74"><span class="idea" data-nb-ref-number="113" id="idea113" data-nb-words="11" data-nb-chars="74">„Polévku z&nbsp;černého kořene a&nbsp;omelety s&nbsp;řeřichou,“ odpověděla matka bázlivě.</span></p>
        <p class="chunk" data-nb-ref-number="109" id="chunk109" data-nb-words="3" data-nb-chars="13"><span class="idea" data-nb-ref-number="114" id="idea114" data-nb-words="3" data-nb-chars="13">„To je&nbsp;vtip?“</span></p>
        <p class="chunk" data-nb-ref-number="110" id="chunk110" data-nb-words="2" data-nb-chars="13"><span class="idea" data-nb-ref-number="115" id="idea115" data-nb-words="2" data-nb-chars="13">„Bohužel ne.“</span></p>
        <p class="chunk" data-nb-ref-number="111" id="chunk111" data-nb-words="5" data-nb-chars="30"><span class="idea" data-nb-ref-number="116" id="idea116" data-nb-words="5" data-nb-chars="30">„Chcete mě&nbsp;dohnat k&nbsp;emigraci?“</span></p>
        <p class="chunk" data-nb-ref-number="112" id="chunk112" data-nb-words="14" data-nb-chars="78"><span class="idea" data-nb-ref-number="117" id="idea117" data-nb-words="14" data-nb-chars="78">„Ne,“ smála se&nbsp;matka. „Byl to&nbsp;samozřejmě vtip. Udělala jsem ti&nbsp;řízky a&nbsp;salát.“</span></p>
        <p class="chunk" data-nb-ref-number="113" id="chunk113" data-nb-words="31" data-nb-chars="174"><span class="idea" data-nb-ref-number="118" id="idea118" data-nb-words="31" data-nb-chars="174">„Ani na&nbsp;minutu jsem o&nbsp;tobě nepochyboval,“ řekl Kvidův otec spokojeně. „Ale co&nbsp;teda budeme dělat s&nbsp;tím sušeným masem, co&nbsp;jsem si&nbsp;pro každý případ koupil v&nbsp;letadle od&nbsp;Laponců?“</span></p>
        <p class="chunk" data-nb-ref-number="114" id="chunk114" data-nb-words="7" data-nb-chars="48"><span class="idea" data-nb-ref-number="119" id="idea119" data-nb-words="7" data-nb-chars="48">„Dáme ho&nbsp;psovi,“ řekla vesele. „Pojďte večeřet.“</span></p>
        <p class="chunk" data-nb-ref-number="115" id="chunk115" data-nb-words="8" data-nb-chars="48"><span class="idea" data-nb-ref-number="120" id="idea120" data-nb-words="8" data-nb-chars="48">Zavěsila se&nbsp;do&nbsp;svého muže s&nbsp;nebývalou oddaností.</span></p>
        <p class="chunk" data-nb-ref-number="116" id="chunk116" data-nb-words="14" data-nb-chars="73"><span class="idea" data-nb-ref-number="121" id="idea121" data-nb-words="14" data-nb-chars="73">„Jsem moc ráda, že&nbsp;už&nbsp;jsi doma,“ dodala. „Příšerně jsem se&nbsp;tý&nbsp;čuby bála.“</span></p>
        <h3 id="3" class="chunk" data-nb-ref-number="117" data-nb-words="1" data-nb-chars="1"><span id="chunk117"><span class="idea" data-nb-ref-number="122" id="idea122" data-nb-words="1" data-nb-chars="1">3</span></span></h3>
        <p class="chunk" data-nb-ref-number="118" id="chunk118" data-nb-words="106" data-nb-chars="685"><span class="idea" data-nb-ref-number="123" id="idea123" data-nb-words="106" data-nb-chars="685">Kvidův otec se&nbsp;po&nbsp;svém návratu z&nbsp;Londýna skutečně trochu změnil. Kvido a&nbsp;jeho matka nebyli jediní, kdo si&nbsp;toho všiml. I&nbsp;některým lidem v&nbsp;podniku, kteří ho&nbsp;dříve měli možnost více poznat, připadal jaksi energičtější a&nbsp;rozhodnější než kdysi. Zdál se&nbsp;být výřečnější a&nbsp;s&nbsp;řadou z&nbsp;nich dokonce vtipkoval. Také jeho tradičně častá vystoupení na&nbsp;poradách byla nyní kritičtější, ironičtější, ale zároveň i&nbsp;koncepčnější. Většinou ovšem neuspěl a&nbsp;i nadále se&nbsp;po&nbsp;takových prohrách uzavíral do&nbsp;jakéhosi vzdorného mlčení, které však už&nbsp;nepůsobilo tolik poraženecky. Jednou či&nbsp;dvakrát překvapeně zaznamenali, že&nbsp;dokáže i&nbsp;zakřičet. Jeho hlas, chůze i&nbsp;gesta získaly jakousi obtížně popsatelnou jistotu.</span></p>
        <p class="chunk" data-nb-ref-number="119" id="chunk119" data-nb-words="7" data-nb-chars="41"><span class="idea" data-nb-ref-number="124" id="idea124" data-nb-words="7" data-nb-chars="41">„Take it&nbsp;easy!“ opakoval často s&nbsp;úsměvem.</span></p>
        <p class="chunk" data-nb-ref-number="120" id="chunk120" data-nb-words="35" data-nb-chars="261"><span class="idea" data-nb-ref-number="125" id="idea125" data-nb-words="35" data-nb-chars="261">K&nbsp;drobným změnám došlo pochopitelně i&nbsp;doma. Obchodní skupina, sešněrovaná tisícerými předpisy, neposkytovala pro nový elán Kvidova otce dostatečný prostor, a&nbsp;tak se&nbsp;otec některé nápady, respektive jejich použitelný zlomek, pokoušel uskutečnit ve&nbsp;vlastní rodině.</span></p>
        <p class="chunk" data-nb-ref-number="121" id="chunk121" data-nb-words="27" data-nb-chars="187"><span class="idea" data-nb-ref-number="126" id="idea126" data-nb-words="27" data-nb-chars="187">„Copak tu&nbsp;platí <em>jiné</em> zákony?“ ptal se. „Co jiného je&nbsp;dobrá rodina, ne-li dobře fungující pracovní tým? Není snad dobrá rodina především dobrou partou sehraných profesionálů?“ prohlašoval.</span></p>
        <p class="chunk" data-nb-ref-number="122" id="chunk122" data-nb-words="9" data-nb-chars="66"><span class="idea" data-nb-ref-number="127" id="idea127" data-nb-words="9" data-nb-chars="66">„Přestal být otcem,“ vyprávěl Kvido. „Stal se&nbsp;rodinným manažerem.“</span></p>
        <p class="chunk" data-nb-ref-number="123" id="chunk123" data-nb-words="123" data-nb-chars="811"><span class="idea" data-nb-ref-number="128" id="idea128" data-nb-words="123" data-nb-chars="811">Jednoho dne přinesl Kvidův otec domů velký stolní kalendář firmy IBM; na&nbsp;každém listě bylo sedm sloupců, odpovídajících jednotlivým dnům v&nbsp;týdnu; v&nbsp;každém sloupci pak čtyři obdélníková pole, vzájemně se&nbsp;lišící sytostí odstínu zelené barvy – a&nbsp;právě počet těchto políček vnukl otci jeho nápad. V&nbsp;neděli večer nadepsal pondělní políčka jmény rodinných příslušníků (přirozeně s&nbsp;výjimkou babičky Líby) a&nbsp;zapsal do&nbsp;nich následující aktuální úkoly: uklidit hračky a&nbsp;zalít květiny (Paco), umýt nádobí, vynést koš a&nbsp;spočítat několik konkrétních cvičení ze&nbsp;Sbírky matematických úloh (Kvido) a&nbsp;vytrhat plevel ve&nbsp;skalce pod terasou (matka). Sobě uložil úkol povečeřet se&nbsp;skupinou Belgičanů, kteří byli ve&nbsp;sklárnách na&nbsp;obchodní návštěvě, a&nbsp;uvedl rovněž telefonní číslo, na&nbsp;kterém je&nbsp;ho&nbsp;možno v&nbsp;<em>naléhavém</em> případě zastihnout.</span></p>
        <p class="chunk" data-nb-ref-number="124" id="chunk124" data-nb-words="37" data-nb-chars="238"><span class="idea" data-nb-ref-number="129" id="idea129" data-nb-words="37" data-nb-chars="238">„Vypadá to&nbsp;snad pedantsky, ale časem určitě zjistíte, že&nbsp;je&nbsp;to&nbsp;velice užitečná pomůcka,“ přesvědčoval pak v&nbsp;úterý ráno svou ženu, zatímco pracně gumoval její dodatečný zápis ‚utratit Něhu (otec)‘, „tak si&nbsp;z&nbsp;toho laskavě nedělejte srandu.“</span></p>
        <p class="chunk" data-nb-ref-number="125" id="chunk125" data-nb-words="15" data-nb-chars="98"><span class="idea" data-nb-ref-number="130" id="idea130" data-nb-words="15" data-nb-chars="98">Táhne z&nbsp;tebe jakási belgická kořalka,“ odpověděla mu&nbsp;žena. „Pokud to&nbsp;rovnou není belgický parfém.“</span></p>
        <p class="chunk" data-nb-ref-number="126" id="chunk126" data-nb-words="9" data-nb-chars="55"><span class="idea" data-nb-ref-number="131" id="idea131" data-nb-words="9" data-nb-chars="55">„Není,“ řekl Kvidův otec. „Je to&nbsp;obyčejná ruská vodka.“</span></p>
        <p class="chunk" data-nb-ref-number="127" id="chunk127" data-nb-words="18" data-nb-chars="107"><span class="idea" data-nb-ref-number="132" id="idea132" data-nb-words="18" data-nb-chars="107">„Aha,“ řekla Kvidova matka. „Tak proto. Tím se&nbsp;to&nbsp;vysvětluje. Celou noc jsem tomu nemohla přijít na&nbsp;kloub.“</span></p>
        <p class="chunk" data-nb-ref-number="128" id="chunk128" data-nb-words="1" data-nb-chars="7"><span class="idea" data-nb-ref-number="133" id="idea133" data-nb-words="1" data-nb-chars="7">„Čemu?“</span></p>
        <p class="chunk" data-nb-ref-number="129" id="chunk129" data-nb-words="11" data-nb-chars="65"><span class="idea" data-nb-ref-number="134" id="idea134" data-nb-words="11" data-nb-chars="65">„Proč ses ke&nbsp;mně v&nbsp;noci choval jako Alexandr Vasiljevič Suvorov.“</span></p>
        <p class="chunk" data-nb-ref-number="130" id="chunk130" data-nb-words="23" data-nb-chars="130"><span class="idea" data-nb-ref-number="135" id="idea135" data-nb-words="23" data-nb-chars="130">„Ne!“ divil se&nbsp;Kvidův otec. „Vážně? V&nbsp;tom případě se&nbsp;omlouvám. Promiň. Nevím, co&nbsp;mě&nbsp;to&nbsp;popadlo. Ti&nbsp;Belgičani taky pili jako Dáni!“</span></p>
        <p class="chunk" data-nb-ref-number="131" id="chunk131" data-nb-words="7" data-nb-chars="42"><span class="idea" data-nb-ref-number="136" id="idea136" data-nb-words="7" data-nb-chars="42">„To je&nbsp;hezký příměr,“ řekla Kvidova matka.</span></p>
        <p class="chunk" data-nb-ref-number="132" id="chunk132" data-nb-words="131" data-nb-chars="920"><span class="idea" data-nb-ref-number="137" id="idea137" data-nb-words="131" data-nb-chars="920">Jinou inovací byla otcova nástěnka v&nbsp;předsíni. Otec na&nbsp;ni&nbsp;postupně soustředil veškeré informace, které považoval z&nbsp;rodinného hlediska za&nbsp;nepostradatelné: telefony lékařské pohotovostní služby, požárníků a&nbsp;Veřejné bezpečnosti, telefon do&nbsp;školy a&nbsp;do mateřské školy, ordinační hodiny ve&nbsp;zdravotním středisku, přehled otvíracích dob v&nbsp;obchodech a&nbsp;provozovnách služeb, Kvidův školní rozvrh a&nbsp;vlakový a&nbsp;autobusový jízdní řád na&nbsp;trase Praha–Sázava a&nbsp;zpět. Dále nástěnka obsahovala důležitý oddíl Finance, kam raději hned několika špendlíky připichoval nezaplacené účty a&nbsp;složenky, oddíl Ztráty a&nbsp;nálezy, oddíl Různé, kde zatím visel jen kalendářní přehled rodinných narozenin a&nbsp;svátků, a&nbsp;konečně oddíl Dlouhodobé úkoly, kam zapisoval – na&nbsp;rozdíl od&nbsp;diáře IBM – úkoly trvalejší povahy: studium Angličtiny pro jazykové školy I&nbsp;(Kvido), příprava na&nbsp;složení advokátních zkoušek (matka) či&nbsp;obložení kuchyňského stropu dřevem (otec).</span></p>
        <p class="chunk" data-nb-ref-number="133" id="chunk133" data-nb-words="41" data-nb-chars="281"><span class="idea" data-nb-ref-number="138" id="idea138" data-nb-words="41" data-nb-chars="281">I&nbsp;tato novinka pochopitelně matku a&nbsp;Kvida provokovala k&nbsp;nejrůznějším jejím parodiím: Rozšířili uváděné údaje o&nbsp;otvírací dobu na&nbsp;kynologickém cvičišti, k&nbsp;jízdním řádům přiložili letový řád ČSA a&nbsp;do seznamu perspektivních úkolů připisovali věci jako: Odnaučit se&nbsp;hrát kopanou (otec).</span></p>
        <p class="chunk" data-nb-ref-number="134" id="chunk134" data-nb-words="21" data-nb-chars="152"><span class="idea" data-nb-ref-number="139" id="idea139" data-nb-words="21" data-nb-chars="152">Jindy, po&nbsp;přečtení jakéhosi novinového úvodníku, připsala Kvidova matka do&nbsp;téže kolonky povinnost: Podílet se&nbsp;i&nbsp;nadále na&nbsp;úspěšné normalizaci (všichni).</span></p>
        <p class="chunk" data-nb-ref-number="135" id="chunk135" data-nb-words="22" data-nb-chars="129"><span class="idea" data-nb-ref-number="140" id="idea140" data-nb-words="22" data-nb-chars="129">„To má&nbsp;být narážka na&nbsp;mne?“ zeptal se&nbsp;Kvidův otec. Jako autor nástěnky si&nbsp;ty&nbsp;neustálé drobné sabotáže začínal brát příliš osobně.</span></p>
        <p class="chunk" data-nb-ref-number="136" id="chunk136" data-nb-words="11" data-nb-chars="72"><span class="idea" data-nb-ref-number="141" id="idea141" data-nb-words="11" data-nb-chars="72">„Na nás,“ řekla Kvidova matka. „Neumíš číst? Stojí tam přece ‚všichni‘.“</span></p>
        <p class="chunk" data-nb-ref-number="137" id="chunk137" data-nb-words="11" data-nb-chars="76"><span class="idea" data-nb-ref-number="142" id="idea142" data-nb-words="11" data-nb-chars="76">„Já se&nbsp;totiž na&nbsp;žádný normalizaci nepodílím,“ pokračoval otec trochu útočně.</span></p>
        <p class="chunk" data-nb-ref-number="138" id="chunk138" data-nb-words="4" data-nb-chars="28"><span class="idea" data-nb-ref-number="143" id="idea143" data-nb-words="4" data-nb-chars="28">Kvidova matka si&nbsp;povzdychla:</span></p>
        <p class="chunk" data-nb-ref-number="139" id="chunk139" data-nb-words="1" data-nb-chars="5"><span class="idea" data-nb-ref-number="144" id="idea144" data-nb-words="1" data-nb-chars="5">„Ne?“</span></p>
        <p class="chunk" data-nb-ref-number="140" id="chunk140" data-nb-words="12" data-nb-chars="74"><span class="idea" data-nb-ref-number="145" id="idea145" data-nb-words="12" data-nb-chars="74">„Ne. Mám čistej stůl. Nikdy v&nbsp;životě jsem neudělal jednu jedinou levárnu!“</span></p>
        <p class="chunk" data-nb-ref-number="141" id="chunk141" data-nb-words="52" data-nb-chars="342"><span class="idea" data-nb-ref-number="146" id="idea146" data-nb-words="52" data-nb-chars="342">Kvidova matka se&nbsp;nešťastně zamračila. Litovala už, že&nbsp;podlehla chvilkovému popudu ona slova napsat; byl to&nbsp;výraz její momentální deprese ze&nbsp;života v&nbsp;této zemi, kterou nechtěla nějakou delší rozpravou prohlubovat – znala už&nbsp;dobře pocity, které na&nbsp;člověka čekají na&nbsp;konci takových debat. Jenomže domnělá jistota Kvidova otce ji&nbsp;příliš dráždila.</span></p>
        <p class="chunk" data-nb-ref-number="142" id="chunk142" data-nb-words="12" data-nb-chars="66"><span class="idea" data-nb-ref-number="147" id="idea147" data-nb-words="12" data-nb-chars="66">„A&nbsp;nikdy v&nbsp;životě žádný nezabránil. Ani se&nbsp;o&nbsp;to nepokusil,“ řekla.</span></p>
        <p class="chunk" data-nb-ref-number="143" id="chunk143" data-nb-words="4" data-nb-chars="23"><span class="idea" data-nb-ref-number="148" id="idea148" data-nb-words="4" data-nb-chars="23">„O&nbsp;žádný takový nevím!“</span></p>
        <p class="chunk" data-nb-ref-number="144" id="chunk144" data-nb-words="61" data-nb-chars="441"><span class="idea" data-nb-ref-number="149" id="idea149" data-nb-words="61" data-nb-chars="441">„Takže se&nbsp;vlastně ani nedějou,“ řekla zvolna Kvidova matka. „Když o&nbsp;nich nevíš. Všechno je&nbsp;v&nbsp;pořádku. Nikomu se&nbsp;nic neděje. Tátu nevyhodili. Právníci nedělaj zahradníky. Primářky nedělaj uvaděčky v&nbsp;kinech. Dějiny normálně pokračujou. Zemědělci normálně sklízejí úrodu, kola v&nbsp;továrnách se&nbsp;točí a&nbsp;přes takzvanou železnou oponu klidně létají naši perspektivní inženýři, aby nám prostřednictvím skvělých kontraktů zajistili skvělou budoucnost.“</span></p>
        <p class="chunk" data-nb-ref-number="145" id="chunk145" data-nb-words="58" data-nb-chars="339"><span class="idea" data-nb-ref-number="150" id="idea150" data-nb-words="58" data-nb-chars="339">„Neštvi mě! Myslel jsem přirozeně, že&nbsp;nevím o&nbsp;ničem, čemu bych mohl zabránit a&nbsp;nezabránil. A&nbsp;pokud jde o&nbsp;úvahy na&nbsp;téma, zda se&nbsp;naše dějiny zastavily, nebo ne, přenechávám je&nbsp;tvým pražským intelektuálům. Bojím se&nbsp;totiž, že&nbsp;můj případný názor by&nbsp;byl poněkud zkreslen okolností, že&nbsp;dělám v&nbsp;práci na&nbsp;píchačky – a&nbsp;ty se, bohužel, nezastavujou!“</span></p>
        <p class="chunk" data-nb-ref-number="146" id="chunk146" data-nb-words="5" data-nb-chars="35"><span class="idea" data-nb-ref-number="151" id="idea151" data-nb-words="5" data-nb-chars="35">„Nechme toho,“ požádala otce matka.</span></p>
        <p class="chunk" data-nb-ref-number="147" id="chunk147" data-nb-words="42" data-nb-chars="258"><span class="idea" data-nb-ref-number="152" id="idea152" data-nb-words="42" data-nb-chars="258">„Co po&nbsp;mně vlastně chceš? Řekni mi, co&nbsp;<em>konkrétně</em> jsem mohl nebo můžu udělat?! Mám psát po&nbsp;zdech? Vyfotit ministerstvo vnitra? Napsat do&nbsp;OSN? Nebo jet do&nbsp;Milovic a&nbsp;zastřelit lukem jejich důstojníka?&nbsp;– Jestli někoho nesnáším, pak jsou to&nbsp;abstraktní moralisti!“</span></p>
        <p class="chunk" data-nb-ref-number="148" id="chunk148" data-nb-words="8" data-nb-chars="55"><span class="idea" data-nb-ref-number="153" id="idea153" data-nb-words="8" data-nb-chars="55">„Nechme toho!“ zakřičela Kvidova žena. „Lžeš sám sobě!“</span></p>
        <p class="chunk" data-nb-ref-number="149" id="chunk149" data-nb-words="12" data-nb-chars="72"><span class="idea" data-nb-ref-number="154" id="idea154" data-nb-words="12" data-nb-chars="72">„Do prdele!“ zařval Kvidův otec. „Ještě se&nbsp;snad kvůli nim budeme hádat!“</span></p>
        <p class="chunk" data-nb-ref-number="150" id="chunk150" data-nb-words="30" data-nb-chars="182"><span class="idea" data-nb-ref-number="155" id="idea155" data-nb-words="30" data-nb-chars="182">Dlouholetý vedoucí obchodní skupiny odešel na&nbsp;konci roku ze&nbsp;zdravotních důvodů do&nbsp;důchodu; na&nbsp;jeho místo byl k&nbsp;prvnímu lednu jmenován ing. Zvára a&nbsp;Kvidův otec se&nbsp;stal jeho zástupcem.</span></p>
        <p class="chunk" data-nb-ref-number="151" id="chunk151" data-nb-words="11" data-nb-chars="74"><span class="idea" data-nb-ref-number="156" id="idea156" data-nb-words="11" data-nb-chars="74">„My dva těm venkovanům ukážem!“ křičel Zvára, když to&nbsp;společně oslavovali.</span></p>
        <p class="chunk" data-nb-ref-number="152" id="chunk152" data-nb-words="34" data-nb-chars="214"><span class="idea" data-nb-ref-number="157" id="idea157" data-nb-words="34" data-nb-chars="214">V&nbsp;dubnu téhož roku byli společně vysláni do&nbsp;skláren v&nbsp;jugoslávské Pule. Když Kvidův otec poprvé zjistil, že&nbsp;do&nbsp;Puly nepoletí, nýbrž pojedou podnikovým vozem, za&nbsp;jehož volantem se&nbsp;budou střídat, v&nbsp;duchu zrozpačitěl.</span></p>
        <p class="chunk" data-nb-ref-number="153" id="chunk153" data-nb-words="5" data-nb-chars="37"><span class="idea" data-nb-ref-number="158" id="idea158" data-nb-words="5" data-nb-chars="37">„Pojedeme po&nbsp;dálnicích?“ chtěl vědět.</span></p>
        <p class="chunk" data-nb-ref-number="154" id="chunk154" data-nb-words="11" data-nb-chars="55"><span class="idea" data-nb-ref-number="159" id="idea159" data-nb-words="11" data-nb-chars="55">„A&nbsp;kudy jinudy?“ řekl Zvára. „Co je&nbsp;to&nbsp;za&nbsp;blbej dotaz?“</span></p>
        <p class="chunk" data-nb-ref-number="155" id="chunk155" data-nb-words="10" data-nb-chars="64"><span class="idea" data-nb-ref-number="160" id="idea160" data-nb-words="10" data-nb-chars="64">„Po okreskách by&nbsp;to&nbsp;bylo romantičtější,“ zkoušel to&nbsp;Kvidův otec.</span></p>
        <p class="chunk" data-nb-ref-number="156" id="chunk156" data-nb-words="5" data-nb-chars="31"><span class="idea" data-nb-ref-number="161" id="idea161" data-nb-words="5" data-nb-chars="31">„Vzpamatuj se!“ žádal ho&nbsp;Zvára.</span></p>
        <p class="chunk" data-nb-ref-number="157" id="chunk157" data-nb-words="44" data-nb-chars="275"><span class="idea" data-nb-ref-number="162" id="idea162" data-nb-words="44" data-nb-chars="275">Nakonec Kvidův otec bezpečně zvládl jak jízdu po&nbsp;dálnici, tak po&nbsp;horských silnicích v&nbsp;Alpách, kde už&nbsp;metr za&nbsp;svodidly nejednou zela skalnatá propast. Dvakrát se&nbsp;však neplánovaně zdrželi, a&nbsp;jak se&nbsp;blížil soumrak, vzpomněl si&nbsp;nikoli zcela bez obav na&nbsp;svou domnělou šeroslepost.</span></p>
        <p class="chunk" data-nb-ref-number="158" id="chunk158" data-nb-words="18" data-nb-chars="112"><span class="idea" data-nb-ref-number="163" id="idea163" data-nb-words="18" data-nb-chars="112">„Upozorňuji tě, že&nbsp;ve&nbsp;tmě nic nevidím!“ varoval Zváru, když od&nbsp;něj na&nbsp;závěrečných sto kilometrů přebíral řízení.</span></p>
        <p class="chunk" data-nb-ref-number="159" id="chunk159" data-nb-words="11" data-nb-chars="65"><span class="idea" data-nb-ref-number="164" id="idea164" data-nb-words="11" data-nb-chars="65">„Já taky, to&nbsp;je&nbsp;normální,“ řekl Zvára. „Musíš si&nbsp;zapnout světla.“</span></p>
        <p class="chunk" data-nb-ref-number="160" id="chunk160" data-nb-words="5" data-nb-chars="33"><span class="idea" data-nb-ref-number="165" id="idea165" data-nb-words="5" data-nb-chars="33">Ztišil autorádio a&nbsp;vzápětí usnul.</span></p>
        <p class="chunk" data-nb-ref-number="161" id="chunk161" data-nb-words="23" data-nb-chars="144"><span class="idea" data-nb-ref-number="166" id="idea166" data-nb-words="23" data-nb-chars="144">Když ho&nbsp;za&nbsp;necelé dvě hodiny Kvidův otec probudil, stáli na&nbsp;počátku jakéhosi širokého betonového mola. O&nbsp;pilíře pod nimi šumivě šplouchalo moře.</span></p>
        <p class="chunk" data-nb-ref-number="162" id="chunk162" data-nb-words="12" data-nb-chars="72"><span class="idea" data-nb-ref-number="167" id="idea167" data-nb-words="12" data-nb-chars="72">„Jsme v&nbsp;Pule!“ křičel Kvidův otec, zatímco třásl kolegou. „Jsme v&nbsp;Pule!“</span></p>
        <p class="chunk" data-nb-ref-number="163" id="chunk163" data-nb-words="39" data-nb-chars="217"><span class="idea" data-nb-ref-number="168" id="idea168" data-nb-words="39" data-nb-chars="217">„A&nbsp;kde bysme měli bejt?“ řekl ospale Zvára a&nbsp;zamžoural napravo od&nbsp;sebe, kde se&nbsp;v&nbsp;záři luceren pobřežní autostrády houpalo na&nbsp;moři několik desítek člunů a&nbsp;plachetnic. „Kam jsi to&nbsp;zajel? Smí se&nbsp;tu, ty&nbsp;vole, vůbec stát?“</span></p>
        <p class="chunk" data-nb-ref-number="164" id="chunk164" data-nb-words="17" data-nb-chars="96"><span class="idea" data-nb-ref-number="169" id="idea169" data-nb-words="17" data-nb-chars="96">„Víš, kolik jsem za&nbsp;ten týden najezdil? Jedenáct set!“ chlubil se&nbsp;Kvidovi otec. „To už&nbsp;jde, ne?“</span></p>
        <p class="chunk" data-nb-ref-number="165" id="chunk165" data-nb-words="11" data-nb-chars="55"><span class="idea" data-nb-ref-number="170" id="idea170" data-nb-words="11" data-nb-chars="55">„To už&nbsp;jde, ne?“ říkával také, když mu&nbsp;byl zvýšen plat.</span></p>
        <p class="chunk" data-nb-ref-number="166" id="chunk166" data-nb-words="11" data-nb-chars="73"><span class="idea" data-nb-ref-number="171" id="idea171" data-nb-words="11" data-nb-chars="73">„To už&nbsp;jde, ne?“ říkával, když doma popisoval zařízení hotelového pokoje.</span></p>
        <p class="chunk" data-nb-ref-number="167" id="chunk167" data-nb-words="41" data-nb-chars="262"><span class="idea" data-nb-ref-number="172" id="idea172" data-nb-words="41" data-nb-chars="262">„Chápete,“ řekl později redaktorovi Kvido, „ujišťoval se&nbsp;tak, že&nbsp;ze&nbsp;světa, pokáleného od&nbsp;andulek, <em>opravdu</em> přesáhl do&nbsp;světa, kde to&nbsp;už&nbsp;jde. Kde pro člověka posílají vůz a&nbsp;kde může v&nbsp;letadle jíst bifteky. Ujišťoval se&nbsp;zkrátka o&nbsp;neodvolatelnosti své transcendence.“</span></p>
        <p class="chunk" data-nb-ref-number="168" id="chunk168" data-nb-words="27" data-nb-chars="187"><span class="idea" data-nb-ref-number="173" id="idea173" data-nb-words="27" data-nb-chars="187">Nyní bylo prakticky vyloučeno, že&nbsp;by&nbsp;se&nbsp;některá z&nbsp;Kvidových či&nbsp;matčiných ironických poznámek v&nbsp;Dlouhodobých úkolech mohla Kvidova otce sebeméně dotknout. S&nbsp;úsměvem je&nbsp;velkoryse přecházel.</span></p>
        <p class="chunk" data-nb-ref-number="169" id="chunk169" data-nb-words="61" data-nb-chars="389"><span class="idea" data-nb-ref-number="174" id="idea174" data-nb-words="61" data-nb-chars="389">Úspěch druhé služební cesty pro něj znamenal totéž, co&nbsp;pro začínajícího spisovatele znamená úspěch druhé knihy – totiž sebepotvrzení. Sršel vtipem a&nbsp;překypoval elánem. Život byl dlouhý, ale jednoduchý matematický příklad, který, zjišťoval otec, se&nbsp;dá&nbsp;řešit i&nbsp;velmi elegantně. Na&nbsp;co&nbsp;sáhl, to&nbsp;se&nbsp;mu&nbsp;dařilo. Nečetl ani návody k&nbsp;použití, natožpak nějaké příručky. Věřil sám sobě a&nbsp;své intuici.</span></p>
        <p class="chunk" data-nb-ref-number="170" id="chunk170" data-nb-words="11" data-nb-chars="75"><span class="idea" data-nb-ref-number="175" id="idea175" data-nb-words="11" data-nb-chars="75">„Člověk neriskuje víc, než že&nbsp;si&nbsp;vyčistí zuby holicím krémem,“ prohlašoval.</span></p>
        <p class="chunk" data-nb-ref-number="171" id="chunk171" data-nb-words="34" data-nb-chars="207"><span class="idea" data-nb-ref-number="176" id="idea176" data-nb-words="34" data-nb-chars="207">Nyní už&nbsp;nebylo myslitelné, že&nbsp;by&nbsp;při vjíždění do&nbsp;garáže vystoupil, aby si&nbsp;skládacím metrem ověřil, kolik centimetrů mu&nbsp;po&nbsp;stranách zbývá. Většinu problémů řešil telefonem: Méně prosil a&nbsp;více žádal. A&nbsp;šlo to.</span></p>
        <p class="chunk" data-nb-ref-number="172" id="chunk172" data-nb-words="5" data-nb-chars="31"><span class="idea" data-nb-ref-number="177" id="idea177" data-nb-words="5" data-nb-chars="31">„Take it&nbsp;easy!“ opakoval stále.</span></p>
        <p class="chunk" data-nb-ref-number="173" id="chunk173" data-nb-words="45" data-nb-chars="314"><span class="idea" data-nb-ref-number="178" id="idea178" data-nb-words="45" data-nb-chars="314">Uměl být tvrdý a&nbsp;nemilosrdný. Přestal se&nbsp;pozorovat, měřit si&nbsp;tep a&nbsp;mazat předkožku framykoinem. Kvidova matka poprvé poznala orgasmus. Otec poprvé pochopil, že&nbsp;knihy, které četla, jsou nejednou založeny na&nbsp;podvodu, a&nbsp;usvědčoval jejich autory z&nbsp;mlhavosti, sentimentality a&nbsp;naprosté odtrženosti od&nbsp;skutečného života.</span></p>
        <p class="chunk" data-nb-ref-number="174" id="chunk174" data-nb-words="8" data-nb-chars="56"><span class="idea" data-nb-ref-number="179" id="idea179" data-nb-words="8" data-nb-chars="56">„Je to&nbsp;krávovina,“ říkával nyní bez zbytečného respektu.</span></p>
        <p class="chunk" data-nb-ref-number="175" id="chunk175" data-nb-words="45" data-nb-chars="300"><span class="idea" data-nb-ref-number="180" id="idea180" data-nb-words="45" data-nb-chars="300">Několik úspěchů zaznamenal i&nbsp;na fotbalovém hřišti. Kondice i&nbsp;technika mu&nbsp;sice i&nbsp;nadále chyběly, ale zato získal něco neméně důležitého: nadhled. Na&nbsp;jeho tváři se&nbsp;trvale usadil sympatický ironický úšklebek, který každý jeho hráčský nedostatek, jakož i&nbsp;celý fotbal, předem odkazoval do&nbsp;patřičných mezí.</span></p>
        <p class="chunk" data-nb-ref-number="176" id="chunk176" data-nb-words="29" data-nb-chars="174"><span class="idea" data-nb-ref-number="181" id="idea181" data-nb-words="29" data-nb-chars="174">„Kdo si&nbsp;myl ruce v&nbsp;kašně na&nbsp;Piccadilly Circus a&nbsp;opíral se&nbsp;vlastními zády o&nbsp;Westminster Abbey, nebude si&nbsp;dělat hlavu z&nbsp;utkání proti B-mužstvu Slavoje Čerčany,“ vykládal Kvido.</span></p>
        <h3 id="4" class="chunk" data-nb-ref-number="177" data-nb-words="1" data-nb-chars="1"><span id="chunk177"><span class="idea" data-nb-ref-number="182" id="idea182" data-nb-words="1" data-nb-chars="1">4</span></span></h3>
        <p class="chunk" data-nb-ref-number="178" id="chunk178" data-nb-words="87" data-nb-chars="530"><span class="idea" data-nb-ref-number="183" id="idea183" data-nb-words="87" data-nb-chars="530">Oslnivé výboje Kvidova otce si&nbsp;žádaly stálé obdivovatele. To&nbsp;však byla potíž: Kvido i&nbsp;jeho matka otci už&nbsp;nechtěli popřávat sluchu, Paco byl moc malý, babička Líba ze&nbsp;známých důvodů nepřicházela do&nbsp;úvahy vůbec, a&nbsp;konečně dědeček Jiří, který rodinu občas navštěvoval a&nbsp;jehož uznání by&nbsp;si&nbsp;byl Kvidův otec vydobyl mimořádně rád, byl zase životem už&nbsp;příliš unavený, než aby se&nbsp;mohl stát tím správným posluchačem historek ze&nbsp;Západu. Zbýval ale dědeček Josef, jehož nekritický obdiv k&nbsp;této části světa byl všeobecně znám, a&nbsp;babička Věra.</span></p>
        <p class="chunk" data-nb-ref-number="179" id="chunk179" data-nb-words="45" data-nb-chars="288"><span class="idea" data-nb-ref-number="184" id="idea184" data-nb-words="45" data-nb-chars="288">Jezdívali do&nbsp;Sázavy většinou jednu sobotu v&nbsp;měsíci, přímým vlakem z&nbsp;vršovického nádraží. Dědeček měl ve&nbsp;vlaku zakázáno číst noviny, aby se&nbsp;zbytečně nerozčiloval, ale vzhledem k&nbsp;tomu, že&nbsp;nemohl ani kouřit, klidný stejně nezůstal, a&nbsp;na všechno, co&nbsp;mu&nbsp;babička řekla, reagoval velmi popuzeně.</span></p>
        <p class="chunk" data-nb-ref-number="180" id="chunk180" data-nb-words="22" data-nb-chars="165"><span class="idea" data-nb-ref-number="185" id="idea185" data-nb-words="22" data-nb-chars="165">„Slyšíte ji? Slyšíte ji??!“ dovolával se&nbsp;účasti zděšených spolucestujících, drtě v&nbsp;ústech troubel nezapálené dýmky tak, jako epileptik drtívá svou dřevěnou špachtli.</span></p>
        <p class="chunk" data-nb-ref-number="181" id="chunk181" data-nb-words="5" data-nb-chars="39"><span class="idea" data-nb-ref-number="186" id="idea186" data-nb-words="5" data-nb-chars="39">„Nech toho!“ křičela babička nešťastně.</span></p>
        <p class="chunk" data-nb-ref-number="182" id="chunk182" data-nb-words="76" data-nb-chars="522"><span class="idea" data-nb-ref-number="187" id="idea187" data-nb-words="76" data-nb-chars="522">Dříve či&nbsp;později pak pronesla tu&nbsp;či&nbsp;onu osudovou poznámku, která dědečka definitivně a&nbsp;neodvolatelně zdvihla ze&nbsp;zeleného koženkového sedadla a&nbsp;hnala ho&nbsp;skrze spojovací tunýlky vagónů co&nbsp;nejdále od&nbsp;ní&nbsp;jako skutečného štvance. Jeho klopýtavé úprky přes batohy pohoršených občanů dokázal zastavit jedině až&nbsp;samotný konec soupravy, kde – s&nbsp;pohledem divoce těkajícím mezi nárazníky lokomotivy, nebo, v&nbsp;opačném případě, mezi ubíhajícími pražci – prudce oddychoval, odháněje od&nbsp;sebe „závan perutí šílenství“ jako obtížnou mouchu.</span></p>
        <p class="chunk" data-nb-ref-number="183" id="chunk183" data-nb-words="47" data-nb-chars="269"><span class="idea" data-nb-ref-number="188" id="idea188" data-nb-words="47" data-nb-chars="269">Tím se&nbsp;stávalo, že&nbsp;po&nbsp;příjezdu na&nbsp;nádraží v&nbsp;Sázavě vystupoval každý z&nbsp;nich z&nbsp;úplně jiného vagónu. To&nbsp;ovšem mátlo Něhu, která je&nbsp;v&nbsp;doprovodu Kvidova otce chodívala přivítat a&nbsp;která pak svým ostnatým obojkem škubala hned na&nbsp;jednu, hned na&nbsp;druhou stranu a&nbsp;nerozhodně vyla.</span></p>
        <p class="chunk" data-nb-ref-number="184" id="chunk184" data-nb-words="11" data-nb-chars="75"><span class="idea" data-nb-ref-number="189" id="idea189" data-nb-words="11" data-nb-chars="75">„Tati,“ říkával vyčítavě Kvidův otec, „co to&nbsp;tady zase proboha předvádíte?“</span></p>
        <p class="chunk" data-nb-ref-number="185" id="chunk185" data-nb-words="56" data-nb-chars="376"><span class="idea" data-nb-ref-number="190" id="idea190" data-nb-words="56" data-nb-chars="376">Kvido, který jejich příjezd, respektive jeho část, raději sledoval zpoza záclony u&nbsp;svého okna, potom v&nbsp;ohybu cesty spatřil nejprve dědečka, kterak zběsile pochoduje v&nbsp;jakési zlostně předsunuté pozici, vyrážeje přitom nesrozumitelné kletby. Teprve třicet čtyřicet metrů za&nbsp;ním pak přicházeli babička, otec a&nbsp;Něha. Otec nesl babičce tašku a&nbsp;usmíval se&nbsp;jako pozorný, úspěšný syn.</span></p>
        <p class="chunk" data-nb-ref-number="186" id="chunk186" data-nb-words="15" data-nb-chars="89"><span class="idea" data-nb-ref-number="191" id="idea191" data-nb-words="15" data-nb-chars="89">„Už jdou,“ řekl Kvido, což býval pro jeho matku nepřímý pokyn, aby zhasila svou cigaretu.</span></p>
        <p class="chunk" data-nb-ref-number="187" id="chunk187" data-nb-words="4" data-nb-chars="29"><span class="idea" data-nb-ref-number="192" id="idea192" data-nb-words="4" data-nb-chars="29">„Tak jo!“ pronesla odhodlaně.</span></p>
        <p class="chunk" data-nb-ref-number="188" id="chunk188" data-nb-words="39" data-nb-chars="245"><span class="idea" data-nb-ref-number="193" id="idea193" data-nb-words="39" data-nb-chars="245">V&nbsp;té době byl dědeček už&nbsp;v&nbsp;důchodu a&nbsp;pracoval jako vrátný v&nbsp;jednom z&nbsp;velkých pražských podniků zahraničního obchodu. Nemalou část své pracovní doby trávil tím, že&nbsp;porovnával platy a&nbsp;postavení tamějších komunistů s&nbsp;postavením a&nbsp;platem nestraníků.</span></p>
        <p class="chunk" data-nb-ref-number="189" id="chunk189" data-nb-words="25" data-nb-chars="188"><span class="idea" data-nb-ref-number="194" id="idea194" data-nb-words="25" data-nb-chars="188">„Výsledek tohoto srovnání – zdálo se&nbsp;– dědečka neustále nepříjemně překvapoval, třebaže poznání, které přinášel, působilo v&nbsp;polovině sedmdesátých let už&nbsp;poněkud neobjevně,“ vykládal Kvido.</span></p>
        <p class="chunk" data-nb-ref-number="190" id="chunk190" data-nb-words="18" data-nb-chars="126"><span class="idea" data-nb-ref-number="195" id="idea195" data-nb-words="18" data-nb-chars="126">To&nbsp;však dědečkovi nebránilo, aby křivdy páchané na&nbsp;bezpartijních neodhaloval s&nbsp;patřičným rozhořčením tak často, jak sám chtěl.</span></p>
        <p class="chunk" data-nb-ref-number="191" id="chunk191" data-nb-words="11" data-nb-chars="70"><span class="idea" data-nb-ref-number="196" id="idea196" data-nb-words="11" data-nb-chars="70">„Až se&nbsp;to&nbsp;otočí, všechny je&nbsp;pověsíme!“ prohlašoval během oběda zarytě.</span></p>
        <p class="chunk" data-nb-ref-number="192" id="chunk192" data-nb-words="11" data-nb-chars="76"><span class="idea" data-nb-ref-number="197" id="idea197" data-nb-words="11" data-nb-chars="76">„Koho?“ chtěl vědět Paco, který jako jediný ještě neznal příslušnou odpověď.</span></p>
        <p class="chunk" data-nb-ref-number="193" id="chunk193" data-nb-words="8" data-nb-chars="54"><span class="idea" data-nb-ref-number="198" id="idea198" data-nb-words="8" data-nb-chars="54">„Jez,“ řekla Kvidova matka. „Dědeček si&nbsp;dělá legraci.“</span></p>
        <p class="chunk" data-nb-ref-number="194" id="chunk194" data-nb-words="6" data-nb-chars="43"><span class="idea" data-nb-ref-number="199" id="idea199" data-nb-words="6" data-nb-chars="43">„Slyšíte ho?“ volala babička. „Slyšíte ho?“</span></p>
        <p class="chunk" data-nb-ref-number="195" id="chunk195" data-nb-words="40" data-nb-chars="257"><span class="idea" data-nb-ref-number="200" id="idea200" data-nb-words="40" data-nb-chars="257">„Nerozčiluj se, tati,“ chlácholil ho&nbsp;s&nbsp;úsměvem Kvidův otec, „něco ti&nbsp;ukážu!“ dodal trochu tajuplně, neboť byl zvyklý tišit své děti tím, že&nbsp;převedl jejich pozornost jinam – a&nbsp;z&nbsp;náprsní kapsy košile vytáhl stříbrnou propisovačku s&nbsp;digitálním ukazatelem času.</span></p>
        <p class="chunk" data-nb-ref-number="196" id="chunk196" data-nb-words="26" data-nb-chars="188"><span class="idea" data-nb-ref-number="201" id="idea201" data-nb-words="26" data-nb-chars="188">Trik se&nbsp;povedl: Dědeček, jehož před chvílí plastikový příbor s&nbsp;červenomodrým nápisem British Airways dokázal přivést do&nbsp;stavu nikoli nepodobnému náboženskému vytržení, odtrhl dýmku od&nbsp;úst:</span></p>
        <p class="chunk" data-nb-ref-number="197" id="chunk197" data-nb-words="1" data-nb-chars="11"><span class="idea" data-nb-ref-number="202" id="idea202" data-nb-words="1" data-nb-chars="11">„Anglická?“</span></p>
        <p class="chunk" data-nb-ref-number="198" id="chunk198" data-nb-words="4" data-nb-chars="30"><span class="idea" data-nb-ref-number="203" id="idea203" data-nb-words="4" data-nb-chars="30">„Italská,“ řekl otec ledabyle.</span></p>
        <p class="chunk" data-nb-ref-number="199" id="chunk199" data-nb-words="8" data-nb-chars="45"><span class="idea" data-nb-ref-number="204" id="idea204" data-nb-words="8" data-nb-chars="45">„No,“ řekl dědeček uznale. „To je&nbsp;teda něco.“</span></p>
        <p class="chunk" data-nb-ref-number="200" id="chunk200" data-nb-words="23" data-nb-chars="148"><span class="idea" data-nb-ref-number="205" id="idea205" data-nb-words="23" data-nb-chars="148">Položil dýmku na&nbsp;stůl a&nbsp;opatrně, aby ji&nbsp;snad nějakým neopatrným pohybem nepoškodil, vzal propisovačku mezi zažloutlé prsty a&nbsp;zvolna si&nbsp;ji&nbsp;prohlížel.</span></p>
        <p class="chunk" data-nb-ref-number="201" id="chunk201" data-nb-words="27" data-nb-chars="164"><span class="idea" data-nb-ref-number="206" id="idea206" data-nb-words="27" data-nb-chars="164">Kvidův otec se&nbsp;ohlédl po&nbsp;tvářích ostatních stolovníků: Vypadalo to&nbsp;však, že&nbsp;ti&nbsp;jsou zcela zabráni do&nbsp;míchání kávy a&nbsp;že si&nbsp;proto jeho pedagogického úspěchu nevšimli.</span></p>
        <p class="chunk" data-nb-ref-number="202" id="chunk202" data-nb-words="12" data-nb-chars="75"><span class="idea" data-nb-ref-number="207" id="idea207" data-nb-words="12" data-nb-chars="75">„To je&nbsp;krásná věc!“ řekl dědeček autoritativně. „To je&nbsp;opravdu krásná věc!“</span></p>
        <p class="chunk" data-nb-ref-number="203" id="chunk203" data-nb-words="8" data-nb-chars="53"><span class="idea" data-nb-ref-number="208" id="idea208" data-nb-words="8" data-nb-chars="53">„Je to&nbsp;jen taková hloupost,“ namítl otec polichoceně.</span></p>
        <p class="chunk" data-nb-ref-number="204" id="chunk204" data-nb-words="22" data-nb-chars="143"><span class="idea" data-nb-ref-number="209" id="idea209" data-nb-words="22" data-nb-chars="143">„Jo hloupost?“ řekl dědeček a&nbsp;zvýšil hlas: „Jo hloupost? Tak mi&nbsp;teda řekni, proč sem takovou krásnou hloupost ty&nbsp;kurvy komunistický nedovezou!“</span></p>
        <h3 id="5" class="chunk" data-nb-ref-number="205" data-nb-words="1" data-nb-chars="1"><span id="chunk205"><span class="idea" data-nb-ref-number="210" id="idea210" data-nb-words="1" data-nb-chars="1">5</span></span></h3>
        <p class="chunk" data-nb-ref-number="206" id="chunk206" data-nb-words="31" data-nb-chars="187"><span class="idea" data-nb-ref-number="211" id="idea211" data-nb-words="31" data-nb-chars="187">Počátkem září přiletěla ze&nbsp;skláren v&nbsp;Pule do&nbsp;Sázavy tříčlenná obchodní delegace, dva muži a&nbsp;jedna mladá žena, aby tu&nbsp;pokračovali v&nbsp;jednání, jehož první kolo bylo úspěšně zahájeno na&nbsp;jaře.</span></p>
        <p class="chunk" data-nb-ref-number="207" id="chunk207" data-nb-words="49" data-nb-chars="313"><span class="idea" data-nb-ref-number="212" id="idea212" data-nb-words="49" data-nb-chars="313">Kvidův otec všechny tři ekonomy pochopitelně již dobře znal, a&nbsp;nemohl-li pro ně&nbsp;připravit podmínky srovnatelné s&nbsp;pobytem v&nbsp;Pule, usilovně se&nbsp;snažil, aby to&nbsp;byly podmínky alespoň dobré. Osobně si&nbsp;byl prohlédnout oba pokoje v&nbsp;podnikové ubytovně, které byly pro hosty připraveny, a&nbsp;zoufal si&nbsp;nad jejich neutěšeností.</span></p>
        <p class="chunk" data-nb-ref-number="208" id="chunk208" data-nb-words="23" data-nb-chars="136"><span class="idea" data-nb-ref-number="213" id="idea213" data-nb-words="23" data-nb-chars="136">„Zejména ten <em>jednolůžkový</em> pokoj je&nbsp;naprosto příšerný,“ líčil pak své ženě. „Ta skříň a&nbsp;ten koberec! Musela bys to&nbsp;vidět – prostě hrůza!“</span></p>
        <p class="chunk" data-nb-ref-number="209" id="chunk209" data-nb-words="19" data-nb-chars="109"><span class="idea" data-nb-ref-number="214" id="idea214" data-nb-words="19" data-nb-chars="109">„A&nbsp;co švábi?“ řekla s&nbsp;úsměvem Kvidova matka, která již začínala tušit, kam tím vším míří. „Švábi tam nejsou?“</span></p>
        <p class="chunk" data-nb-ref-number="210" id="chunk210" data-nb-words="20" data-nb-chars="117"><span class="idea" data-nb-ref-number="215" id="idea215" data-nb-words="20" data-nb-chars="117">„Švábi?“ Kvidův otec na&nbsp;vteřinu zaváhal, jestli by&nbsp;mohl uvést i&nbsp;šváby. „Kdoví. Ale jedna zeď je&nbsp;úplně celá plesnivá.“</span></p>
        <p class="chunk" data-nb-ref-number="211" id="chunk211" data-nb-words="15" data-nb-chars="86"><span class="idea" data-nb-ref-number="216" id="idea216" data-nb-words="15" data-nb-chars="86">„Plíseň! No&nbsp;jistě. A&nbsp;co štěnice? Jak je&nbsp;na&nbsp;tom ten jednolůžkový pokoj ohledně štěnic?“</span></p>
        <p class="chunk" data-nb-ref-number="212" id="chunk212" data-nb-words="6" data-nb-chars="40"><span class="idea" data-nb-ref-number="217" id="idea217" data-nb-words="6" data-nb-chars="40">Kvidův otec pochopil, že&nbsp;byl prohlédnut.</span></p>
        <p class="chunk" data-nb-ref-number="213" id="chunk213" data-nb-words="15" data-nb-chars="96"><span class="idea" data-nb-ref-number="218" id="idea218" data-nb-words="15" data-nb-chars="96">„Ne, vážně,“ řekl. „Byla by&nbsp;to&nbsp;mezinárodní ostuda, kdyby tam ta&nbsp;chudinka Mirjana musela bydlet.“</span></p>
        <p class="chunk" data-nb-ref-number="214" id="chunk214" data-nb-words="31" data-nb-chars="209"><span class="idea" data-nb-ref-number="219" id="idea219" data-nb-words="31" data-nb-chars="209">Poté, odvolávaje se&nbsp;na&nbsp;tradici slovanské pohostinnosti, jíž se&nbsp;prý cítí být zavázán, vznesl onen očekávaný dotaz, zda by&nbsp;na&nbsp;těch několik dní neměli mladé inženýrce nabídnout babiččino útulně zařízené podkroví.</span></p>
        <p class="chunk" data-nb-ref-number="215" id="chunk215" data-nb-words="13" data-nb-chars="74"><span class="idea" data-nb-ref-number="220" id="idea220" data-nb-words="13" data-nb-chars="74">„A&nbsp;babička?“ chtěla vědět matka. „Vlastně už&nbsp;vím, ta&nbsp;přece půjde k&nbsp;dětem.“</span></p>
        <p class="chunk" data-nb-ref-number="216" id="chunk216" data-nb-words="17" data-nb-chars="115"><span class="idea" data-nb-ref-number="221" id="idea221" data-nb-words="17" data-nb-chars="115">„Sama v&nbsp;soukromí mnohokrát bydlela,“ argumentoval otec, „v&nbsp;cizině… Jsem přesvědčen o&nbsp;tom, že&nbsp;naši situaci pochopí.“</span></p>
        <p class="chunk" data-nb-ref-number="217" id="chunk217" data-nb-words="22" data-nb-chars="139"><span class="idea" data-nb-ref-number="222" id="idea222" data-nb-words="22" data-nb-chars="139">„Dneska je&nbsp;to&nbsp;dětský pokoj,“ prohlásila babička, když se&nbsp;o&nbsp;chystané změně dozvěděla, „a zítra už&nbsp;to&nbsp;bude koncentrační tábor pro přestárlé!“</span></p>
        <p class="chunk" data-nb-ref-number="218" id="chunk218" data-nb-words="9" data-nb-chars="62"><span class="idea" data-nb-ref-number="223" id="idea223" data-nb-words="9" data-nb-chars="62">Uraženě se&nbsp;přemístění podvolila a&nbsp;Mirjana se&nbsp;mohla nastěhovat.</span></p>
        <p class="chunk" data-nb-ref-number="219" id="chunk219" data-nb-words="77" data-nb-chars="506"><span class="idea" data-nb-ref-number="224" id="idea224" data-nb-words="77" data-nb-chars="506">Hned první večer uvařila pro celou rodinu (s výjimkou babičky, která z&nbsp;dětského pokoje vůbec nevycházela) jakési národní jídlo na&nbsp;způsob našeho leča. Bylo to&nbsp;chuťově trochu neobvyklé a&nbsp;malý Paco večeři ihned vyzvrátil, ale Kvidův otec si&nbsp;navzdory svému chladnému vztahu k&nbsp;zelenině opakovaně přidal a&nbsp;podrobně se&nbsp;Mir­jany vyptával na&nbsp;kuchařský recept. Hovořili anglicky, což Kvidovi a&nbsp;jeho matce, kteří jim prakticky nerozuměli, připomnělo doby, kdy se&nbsp;otec bavíval s&nbsp;babičkou o&nbsp;geografii Britských ostrovů.</span></p>
        <p class="chunk" data-nb-ref-number="220" id="chunk220" data-nb-words="7" data-nb-chars="39"><span class="idea" data-nb-ref-number="225" id="idea225" data-nb-words="7" data-nb-chars="39">Po&nbsp;večeři se&nbsp;zpočátku hovořilo o&nbsp;práci.</span></p>
        <p class="chunk" data-nb-ref-number="221" id="chunk221" data-nb-words="18" data-nb-chars="130"><span class="idea" data-nb-ref-number="226" id="idea226" data-nb-words="18" data-nb-chars="130">„Mirjana říká, že&nbsp;ji&nbsp;na&nbsp;zahraničním obchodě především přitahuje možnost neustále poznávat zajímavé lidi,“ překládal otec své ženě.</span></p>
        <p class="chunk" data-nb-ref-number="222" id="chunk222" data-nb-words="10" data-nb-chars="56"><span class="idea" data-nb-ref-number="227" id="idea227" data-nb-words="10" data-nb-chars="56">„Ano,“ řekla Kvidova matka a&nbsp;hezky se&nbsp;na&nbsp;Mirjanu usmála.</span></p>
        <p class="chunk" data-nb-ref-number="223" id="chunk223" data-nb-words="14" data-nb-chars="76"><span class="idea" data-nb-ref-number="228" id="idea228" data-nb-words="14" data-nb-chars="76">„No a&nbsp;dál? Co&nbsp;na&nbsp;to&nbsp;říkáš?“ usmíval se&nbsp;nervózně otec. „Musím něco přeložit.“</span></p>
        <p class="chunk" data-nb-ref-number="224" id="chunk224" data-nb-words="4" data-nb-chars="20"><span class="idea" data-nb-ref-number="229" id="idea229" data-nb-words="4" data-nb-chars="20">„Neříkám na&nbsp;to&nbsp;nic.“</span></p>
        <p class="chunk" data-nb-ref-number="225" id="chunk225" data-nb-words="3" data-nb-chars="13"><span class="idea" data-nb-ref-number="230" id="idea230" data-nb-words="3" data-nb-chars="13">„Jak to&nbsp;nic?“</span></p>
        <p class="chunk" data-nb-ref-number="226" id="chunk226" data-nb-words="3" data-nb-chars="22"><span class="idea" data-nb-ref-number="231" id="idea231" data-nb-words="3" data-nb-chars="22">„Prostě nic. Nothing.“</span></p>
        <p class="chunk" data-nb-ref-number="227" id="chunk227" data-nb-words="8" data-nb-chars="54"><span class="idea" data-nb-ref-number="232" id="idea232" data-nb-words="8" data-nb-chars="54">Mirjana odhalila bělostné zuby a&nbsp;tázavě zdvihla obočí.</span></p>
        <p class="chunk" data-nb-ref-number="228" id="chunk228" data-nb-words="15" data-nb-chars="100"><span class="idea" data-nb-ref-number="233" id="idea233" data-nb-words="15" data-nb-chars="100">Kvidův otec v&nbsp;duchu zaklel a&nbsp;cosi řekl anglicky. Kvidovi připadalo, že&nbsp;zaslechl slovo ‚interesting‘.</span></p>
        <p class="chunk" data-nb-ref-number="229" id="chunk229" data-nb-words="4" data-nb-chars="25"><span class="idea" data-nb-ref-number="234" id="idea234" data-nb-words="4" data-nb-chars="25">„Kecá,“ utrousil k&nbsp;matce.</span></p>
        <p class="chunk" data-nb-ref-number="230" id="chunk230" data-nb-words="7" data-nb-chars="43"><span class="idea" data-nb-ref-number="235" id="idea235" data-nb-words="7" data-nb-chars="43">„Překvapoval by&nbsp;mě&nbsp;spíš opak,“ řekla matka.</span></p>
        <p class="chunk" data-nb-ref-number="231" id="chunk231" data-nb-words="23" data-nb-chars="132"><span class="idea" data-nb-ref-number="236" id="idea236" data-nb-words="23" data-nb-chars="132">„Mirjana by&nbsp;chtěla, abys jí&nbsp;řekla něco o&nbsp;sobě,“ řekl znovu otec. „Připadá jí, že&nbsp;máš v&nbsp;sobě jakousi úžasnou moudrost a&nbsp;vyrovnanost.“</span></p>
        <p class="chunk" data-nb-ref-number="232" id="chunk232" data-nb-words="8" data-nb-chars="41"><span class="idea" data-nb-ref-number="237" id="idea237" data-nb-words="8" data-nb-chars="41">„Řekni jí, že&nbsp;je&nbsp;to&nbsp;staroba a&nbsp;otupělost.“</span></p>
        <p class="chunk" data-nb-ref-number="233" id="chunk233" data-nb-words="4" data-nb-chars="22"><span class="idea" data-nb-ref-number="238" id="idea238" data-nb-words="4" data-nb-chars="22">Otec ji&nbsp;probodl očima.</span></p>
        <p class="chunk" data-nb-ref-number="234" id="chunk234" data-nb-words="10" data-nb-chars="55"><span class="idea" data-nb-ref-number="239" id="idea239" data-nb-words="10" data-nb-chars="55">„A&nbsp;dál? Co&nbsp;děláš, co&nbsp;jsi dělala… Prostě mluv!“ naléhal.</span></p>
        <p class="chunk" data-nb-ref-number="235" id="chunk235" data-nb-words="64" data-nb-chars="350"><span class="idea" data-nb-ref-number="240" id="idea240" data-nb-words="64" data-nb-chars="350">„Nestačím se&nbsp;divit – to&nbsp;dělám,“ řekla matka se&nbsp;širokým úsměvem. „A&nbsp;co jsem dělala? Co&nbsp;jsem mohla. Většinou něco, abych nezmrzla. A&nbsp;děti jsem dělala. Nedělala jsem jazyky. – Táta mi&nbsp;říkal, abych dělala jazyky, ale já&nbsp;neposlechla. Chodila jsem na&nbsp;balet a&nbsp;do divadla a&nbsp;na lodičky a&nbsp;do kina, ale učit se&nbsp;jazyky, to&nbsp;ne! Kdybych ho&nbsp;bývala byla poslechla –“</span></p>
        <p class="chunk" data-nb-ref-number="236" id="chunk236" data-nb-words="10" data-nb-chars="64"><span class="idea" data-nb-ref-number="241" id="idea241" data-nb-words="10" data-nb-chars="64">„Nemůžeš toho nechat?“ přerušil ji&nbsp;otec a&nbsp;cosi Mirjaně přeložil.</span></p>
        <p class="chunk" data-nb-ref-number="237" id="chunk237" data-nb-words="8" data-nb-chars="55"><span class="idea" data-nb-ref-number="242" id="idea242" data-nb-words="8" data-nb-chars="55">„Nepřipadala bych si&nbsp;nyní jako kráva,“ dokončila matka.</span></p>
        <p class="chunk" data-nb-ref-number="238" id="chunk238" data-nb-words="11" data-nb-chars="65"><span class="idea" data-nb-ref-number="243" id="idea243" data-nb-words="11" data-nb-chars="65">„Ať se&nbsp;naučí česky,“ řekl Kvido matce. „Když nám chce porozumět.“</span></p>
        <p class="chunk" data-nb-ref-number="239" id="chunk239" data-nb-words="10" data-nb-chars="54"><span class="idea" data-nb-ref-number="244" id="idea244" data-nb-words="10" data-nb-chars="54">„Co prý máš ráda?“ dotazoval se&nbsp;za&nbsp;Mirjanu znovu otec.</span></p>
        <p class="chunk" data-nb-ref-number="240" id="chunk240" data-nb-words="5" data-nb-chars="30"><span class="idea" data-nb-ref-number="245" id="idea245" data-nb-words="5" data-nb-chars="30">„Trhni si&nbsp;nohou,“ řekla matka.</span></p>
        <p class="chunk" data-nb-ref-number="241" id="chunk241" data-nb-words="9" data-nb-chars="53"><span class="idea" data-nb-ref-number="246" id="idea246" data-nb-words="9" data-nb-chars="53">„Nemůžeš Mirjaně říct, které věci v&nbsp;životě máš ráda?“</span></p>
        <p class="chunk" data-nb-ref-number="242" id="chunk242" data-nb-words="33" data-nb-chars="242"><span class="idea" data-nb-ref-number="247" id="idea247" data-nb-words="33" data-nb-chars="242">„Panebože. Višňovou marmeládu. Divadlo. Teplý vítr. Soukromí. Karlův most. Modrotiskové povlečení na&nbsp;peřiny. Rodinu. Jakuba Schikanedera. Vkus, inteligenci a&nbsp;toleranci. Americkou zubní pastu pro kuřáky. A&nbsp;tebe. Někdy. Přelož jí&nbsp;to, ty&nbsp;srabe!“</span></p>
        <p class="chunk" data-nb-ref-number="243" id="chunk243" data-nb-words="15" data-nb-chars="77"><span class="idea" data-nb-ref-number="248" id="idea248" data-nb-words="15" data-nb-chars="77">„Ať taky řekne něco Kvido!“ usmíval se&nbsp;otec na&nbsp;Mirjanu. „Učí se&nbsp;už&nbsp;dva roky.“</span></p>
        <p class="chunk" data-nb-ref-number="244" id="chunk244" data-nb-words="5" data-nb-chars="31"><span class="idea" data-nb-ref-number="249" id="idea249" data-nb-words="5" data-nb-chars="31">„Nic říkat nebudu,“ řekl Kvido.</span></p>
        <p class="chunk" data-nb-ref-number="245" id="chunk245" data-nb-words="15" data-nb-chars="94"><span class="idea" data-nb-ref-number="250" id="idea250" data-nb-words="15" data-nb-chars="94">„Když nebudeš znát jazyky, Evropa,“ ukázal otec na&nbsp;Mirjanu, „se ti&nbsp;v&nbsp;žádném případě neotevře!“</span></p>
        <p class="chunk" data-nb-ref-number="246" id="chunk246" data-nb-words="36" data-nb-chars="215"><span class="idea" data-nb-ref-number="251" id="idea251" data-nb-words="36" data-nb-chars="215">„To je&nbsp;hezká metafora,“ řekla Kvidova matka a&nbsp;s&nbsp;úsměvem zívla. „Jdu spát,“ obrátila se&nbsp;na&nbsp;Kvidova otce. „Byla bych moc ráda, kdyby se&nbsp;Evropa tento týden neotvírala ani těm, kteří jazyk znají. Good night, everybody!“</span></p>
        <p class="chunk" data-nb-ref-number="247" id="chunk247" data-nb-words="13" data-nb-chars="71"><span class="idea" data-nb-ref-number="252" id="idea252" data-nb-words="13" data-nb-chars="71">O&nbsp;půl hodiny později přišel za&nbsp;matkou do&nbsp;ložnice Kvido. Matka si&nbsp;četla.</span></p>
        <p class="chunk" data-nb-ref-number="248" id="chunk248" data-nb-words="12" data-nb-chars="70"><span class="idea" data-nb-ref-number="253" id="idea253" data-nb-words="12" data-nb-chars="70">„To je&nbsp;tam klidně necháš spolu?“ nechápal Kvido. „Copak ti&nbsp;to&nbsp;nevadí?“</span></p>
        <p class="chunk" data-nb-ref-number="249" id="chunk249" data-nb-words="6" data-nb-chars="31"><span class="idea" data-nb-ref-number="254" id="idea254" data-nb-words="6" data-nb-chars="31">Matka mu&nbsp;odhrnula vlasy z&nbsp;čela.</span></p>
        <p class="chunk" data-nb-ref-number="250" id="chunk250" data-nb-words="14" data-nb-chars="95"><span class="idea" data-nb-ref-number="255" id="idea255" data-nb-words="14" data-nb-chars="95">„Mít rád,“ řekla, „neznamená přece vlastnit. Nebuď tak staromódní, Kvido! Vždyť je&nbsp;ti&nbsp;čtrnáct!“</span></p>
        <p class="chunk" data-nb-ref-number="251" id="chunk251" data-nb-words="8" data-nb-chars="51"><span class="idea" data-nb-ref-number="256" id="idea256" data-nb-words="8" data-nb-chars="51">Žádnému z&nbsp;nich to&nbsp;ale nevyznělo příliš přesvědčivě.</span></p>
        <p class="chunk" data-nb-ref-number="252" id="chunk252" data-nb-words="24" data-nb-chars="141"><span class="idea" data-nb-ref-number="257" id="idea257" data-nb-words="24" data-nb-chars="141">„Co je&nbsp;v&nbsp;domě, není pro mě…,“ varoval Kvidova otce s&nbsp;nepřehlédnutelnou stopou závisti v&nbsp;hlase ing. Zvára. „To je, ty&nbsp;vole, staletá moudrost.“</span></p>
        <p class="chunk" data-nb-ref-number="253" id="chunk253" data-nb-words="10" data-nb-chars="49"><span class="idea" data-nb-ref-number="258" id="idea258" data-nb-words="10" data-nb-chars="49">„O&nbsp;mě se&nbsp;neboj!“ smál se&nbsp;otec. „Já se&nbsp;neztratím!“</span></p>
        <p class="chunk" data-nb-ref-number="254" id="chunk254" data-nb-words="11" data-nb-chars="78"><span class="idea" data-nb-ref-number="259" id="idea259" data-nb-words="11" data-nb-chars="78">„Ale pane inženýre…,“ divila se&nbsp;jeho sekretářka. „Vy mě&nbsp;opravdu překvapujete!“</span></p>
        <p class="chunk" data-nb-ref-number="255" id="chunk255" data-nb-words="96" data-nb-chars="613"><span class="idea" data-nb-ref-number="260" id="idea260" data-nb-words="96" data-nb-chars="613">Skutečnost, že&nbsp;jsou s&nbsp;Mirjanou <em>dobří přátelé</em>, se&nbsp;Kvidův otec nikterak nesnažil zastírat; chvílemi se&nbsp;zdálo, že&nbsp;je&nbsp;naopak rád, když může na&nbsp;toto přátelství upozornit. Stejně jako v&nbsp;dubnu v&nbsp;Pule si&nbsp;ani dosud nedovolil víc, než že&nbsp;Mirjanu několikrát omámeně políbil, ale snad více než ona sama ho&nbsp;pravděpodobně vzrušovala představa, že&nbsp;spolupracovníci v&nbsp;podniku považují onu krásnou a&nbsp;svobodnou Jugoslávku za&nbsp;jeho tajnou milenku. Na&nbsp;veškeré dotazy reagoval jen okázale pohoršenými úsměvy a&nbsp;šeptané poznámky, které tu&nbsp;a&nbsp;tam zaslechl, ho&nbsp;dokázaly pouze potěšit. Jeho prestiž stoupala a&nbsp;sekre­tář­ky se&nbsp;po&nbsp;něm ohlížely.</span></p>
        <p class="chunk" data-nb-ref-number="256" id="chunk256" data-nb-words="7" data-nb-chars="36"><span class="idea" data-nb-ref-number="261" id="idea261" data-nb-words="7" data-nb-chars="36">„Take it&nbsp;easy!“ smál se&nbsp;Kvidův otec.</span></p>
        <p class="chunk" data-nb-ref-number="257" id="chunk257" data-nb-words="37" data-nb-chars="246"><span class="idea" data-nb-ref-number="262" id="idea262" data-nb-words="37" data-nb-chars="246">Po&nbsp;dvou poměrně teplých, ale deštivých dnech začalo nádherné babí léto. Otec, který očividně trpěl domněnkou, že&nbsp;krajina Posázaví nemůže Mirjaně poskytnout tolik, co&nbsp;jemu Pula, radostně vzhlédl k&nbsp;bezmračné obloze a&nbsp;navrhl jí&nbsp;výlet rodinnou kánoí.</span></p>
        <p class="chunk" data-nb-ref-number="258" id="chunk258" data-nb-words="7" data-nb-chars="36"><span class="idea" data-nb-ref-number="263" id="idea263" data-nb-words="7" data-nb-chars="36">„Vezmu s&nbsp;sebou Paca,“ řekl své ženě.</span></p>
        <p class="chunk" data-nb-ref-number="259" id="chunk259" data-nb-words="20" data-nb-chars="120"><span class="idea" data-nb-ref-number="264" id="idea264" data-nb-words="20" data-nb-chars="120">„To tedy nevezmeš,“ řekla rezolutně Kvidova matka. „Neumí plavat. Mohl by&nbsp;vypadnout a&nbsp;já nevěřím, že&nbsp;by&nbsp;sis toho všiml.“</span></p>
        <p class="chunk" data-nb-ref-number="260" id="chunk260" data-nb-words="7" data-nb-chars="44"><span class="idea" data-nb-ref-number="265" id="idea265" data-nb-words="7" data-nb-chars="44">Jejich pohledy se&nbsp;setkaly. Otec uhnul první.</span></p>
        <p class="chunk" data-nb-ref-number="261" id="chunk261" data-nb-words="5" data-nb-chars="25"><span class="idea" data-nb-ref-number="266" id="idea266" data-nb-words="5" data-nb-chars="25">„Tak ať&nbsp;jde Kvido!“ řekl.</span></p>
        <p class="chunk" data-nb-ref-number="262" id="chunk262" data-nb-words="17" data-nb-chars="95"><span class="idea" data-nb-ref-number="267" id="idea267" data-nb-words="17" data-nb-chars="95">„Zešílel jsi už&nbsp;úplně?“ řekl Kvido. „Jsem snad Jack London? Ten fotbal s&nbsp;tebou mi&nbsp;úplně stačí.“</span></p>
        <p class="chunk" data-nb-ref-number="263" id="chunk263" data-nb-words="13" data-nb-chars="69"><span class="idea" data-nb-ref-number="268" id="idea268" data-nb-words="13" data-nb-chars="69">„Tohle by&nbsp;se&nbsp;ti&nbsp;taky líbilo… Říkal jsi ostatně, že&nbsp;to&nbsp;jednou zkusíš.“</span></p>
        <p class="chunk" data-nb-ref-number="264" id="chunk264" data-nb-words="8" data-nb-chars="36"><span class="idea" data-nb-ref-number="269" id="idea269" data-nb-words="8" data-nb-chars="36">„Jo – ale ne&nbsp;s&nbsp;vnučkou Josipa Tita!“</span></p>
        <p class="chunk" data-nb-ref-number="265" id="chunk265" data-nb-words="5" data-nb-chars="35"><span class="idea" data-nb-ref-number="270" id="idea270" data-nb-words="5" data-nb-chars="35">„Neplácej nesmysly! Jdeš, nebo ne?“</span></p>
        <p class="chunk" data-nb-ref-number="266" id="chunk266" data-nb-words="5" data-nb-chars="33"><span class="idea" data-nb-ref-number="271" id="idea271" data-nb-words="5" data-nb-chars="33">V&nbsp;předsíni zavládlo jisté napětí.</span></p>
        <p class="chunk" data-nb-ref-number="267" id="chunk267" data-nb-words="5" data-nb-chars="30"><span class="idea" data-nb-ref-number="272" id="idea272" data-nb-words="5" data-nb-chars="30">„Jen běž, Kvido,“ řekla matka.</span></p>
        <p class="chunk" data-nb-ref-number="268" id="chunk268" data-nb-words="10" data-nb-chars="63"><span class="idea" data-nb-ref-number="273" id="idea273" data-nb-words="10" data-nb-chars="63">Kvido náhle pochopil, že&nbsp;její nenucenost ji&nbsp;stojí určité úsilí.</span></p>
        <p class="chunk" data-nb-ref-number="269" id="chunk269" data-nb-words="4" data-nb-chars="19"><span class="idea" data-nb-ref-number="274" id="idea274" data-nb-words="4" data-nb-chars="19">„Nebo že&nbsp;bych šel?“</span></p>
        <p class="chunk" data-nb-ref-number="270" id="chunk270" data-nb-words="5" data-nb-chars="24"><span class="idea" data-nb-ref-number="275" id="idea275" data-nb-words="5" data-nb-chars="24">Matka se&nbsp;na&nbsp;něho usmála.</span></p>
        <p class="chunk" data-nb-ref-number="271" id="chunk271" data-nb-words="8" data-nb-chars="54"><span class="idea" data-nb-ref-number="276" id="idea276" data-nb-words="8" data-nb-chars="54">„Vlastně vodní sporty miluju,“ řekl Kvido. „Let’s go.“</span></p>
        <p class="chunk" data-nb-ref-number="272" id="chunk272" data-nb-words="13" data-nb-chars="77"><span class="idea" data-nb-ref-number="277" id="idea277" data-nb-words="13" data-nb-chars="77">„Do tmy ať&nbsp;jste doma,“ řekla ještě matka otci. „Nezapomeň, že&nbsp;jsi šeroslepý!“</span></p>
        <p class="chunk" data-nb-ref-number="273" id="chunk273" data-nb-words="39" data-nb-chars="265"><span class="idea" data-nb-ref-number="278" id="idea278" data-nb-words="39" data-nb-chars="265">„Domnívala-li se&nbsp;matka, že&nbsp;moje přítomnost bude dostatečnou zárukou počestnosti akce, mýlila se,“ vyprávěl po&nbsp;čase Kvido. Jakmile zmizeli matce z&nbsp;dohledu, začal brát Kvidův otec Mirjanu stále častěji kolem ramen a&nbsp;spiklenecky přitom na&nbsp;Kvida pomrkával. Kvido zrudl.</span></p>
        <p class="chunk" data-nb-ref-number="274" id="chunk274" data-nb-words="11" data-nb-chars="57"><span class="idea" data-nb-ref-number="279" id="idea279" data-nb-words="11" data-nb-chars="57">„Ale jdi ty!“ smál se&nbsp;jeho otec. „Jsme přece chlapi, ne?“</span></p>
        <p class="chunk" data-nb-ref-number="275" id="chunk275" data-nb-words="17" data-nb-chars="95"><span class="idea" data-nb-ref-number="280" id="idea280" data-nb-words="17" data-nb-chars="95">Mirjana se&nbsp;po&nbsp;nich vesele podívala a&nbsp;potom vběhla do&nbsp;louky, aby si&nbsp;natrhala nějaké polní kvítí.</span></p>
        <p class="chunk" data-nb-ref-number="276" id="chunk276" data-nb-words="107" data-nb-chars="645"><span class="idea" data-nb-ref-number="281" id="idea281" data-nb-words="107" data-nb-chars="645">Když dorazili k&nbsp;dřevěné stavbě loděnice, Kvidův otec, žíly na&nbsp;krku napjaté k&nbsp;prasknutí, odnesl sám loď na&nbsp;vodu. Kvido přemýšlel, zda by&nbsp;si&nbsp;kromě plovací vesty neměl vypůjčit i&nbsp;jednu ze&nbsp;žlutých přileb, které ležely na&nbsp;polici, ale nakonec uznal, že&nbsp;by&nbsp;to&nbsp;v&nbsp;místech bez jediné vlnky či&nbsp;kamene vypadalo přemrštěně. Mirjana si&nbsp;svlékla plátěnou sukni a&nbsp;vyzula si&nbsp;střevíčky a&nbsp;po špičkách, jen v&nbsp;pruhovaných kalhotkách a&nbsp;tílku, se&nbsp;vydala za&nbsp;otcem k&nbsp;břehu. Otec, jehož pohyby jejím příchodem získaly šarm baletního mistra, jí&nbsp;pomohl usednout do&nbsp;lodě, přičemž se&nbsp;dvakrát nechtěně dotkl jejích ňader. Potom vskočil do&nbsp;lodě sám, čímž ji&nbsp;povážlivě rozhoupal.</span></p>
        <p class="chunk" data-nb-ref-number="277" id="chunk277" data-nb-words="6" data-nb-chars="31"><span class="idea" data-nb-ref-number="282" id="idea282" data-nb-words="6" data-nb-chars="31">„Oh, my&nbsp;God!“ smála se&nbsp;Mirjana.</span></p>
        <p class="chunk" data-nb-ref-number="278" id="chunk278" data-nb-words="14" data-nb-chars="94"><span class="idea" data-nb-ref-number="283" id="idea283" data-nb-words="14" data-nb-chars="94">Kvido je&nbsp;zachmuřeně pozoroval a&nbsp;proklínal svou slabost, díky které účast na&nbsp;vyjížďce neodmítl.</span></p>
        <p class="chunk" data-nb-ref-number="279" id="chunk279" data-nb-words="17" data-nb-chars="102"><span class="idea" data-nb-ref-number="284" id="idea284" data-nb-words="17" data-nb-chars="102">Otec se&nbsp;vyklonil neuvěřitelně daleko a&nbsp;pádlo uchopil tak, jako by&nbsp;se&nbsp;jím chystal vybagrovat říční dno.</span></p>
        <p class="chunk" data-nb-ref-number="280" id="chunk280" data-nb-words="6" data-nb-chars="43"><span class="idea" data-nb-ref-number="285" id="idea285" data-nb-words="6" data-nb-chars="43">„Come on, boy!“ zavelel Kvidovi. „Nasedej!“</span></p>
        <p class="chunk" data-nb-ref-number="281" id="chunk281" data-nb-words="44" data-nb-chars="266"><span class="idea" data-nb-ref-number="286" id="idea286" data-nb-words="44" data-nb-chars="266">„Zastrč ten jazyk – vypadáš jako idiot,“ řekl Kvido, a&nbsp;ještě než usedl, zauvažoval, zda pro něj bude snesitelnější pohled na&nbsp;tokajícího otce, nebo na&nbsp;jeho potenciální jugoslávskou milenku; posléze se&nbsp;rozhodl pro Mirjanu, i&nbsp;když by&nbsp;si&nbsp;byl nejraději sedl zády k&nbsp;oběma.</span></p>
        <p class="chunk" data-nb-ref-number="282" id="chunk282" data-nb-words="6" data-nb-chars="48"><span class="idea" data-nb-ref-number="287" id="idea287" data-nb-words="6" data-nb-chars="48">„Držte si&nbsp;kloboučky, vyplouváme!“ zakřičel otec.</span></p>
        <p class="chunk" data-nb-ref-number="283" id="chunk283" data-nb-words="23" data-nb-chars="154"><span class="idea" data-nb-ref-number="288" id="idea288" data-nb-words="23" data-nb-chars="154">Než však začal doopravdy pádlovat, ukázal ještě své kolegyni techniku tří základních záběrů, správné držení dříku a&nbsp;párek kachen na&nbsp;vyvráceném kmenu olše.</span></p>
        <p class="chunk" data-nb-ref-number="284" id="chunk284" data-nb-words="10" data-nb-chars="61"><span class="idea" data-nb-ref-number="289" id="idea289" data-nb-words="10" data-nb-chars="61">„What a&nbsp;nice day!“ křičel radostně a&nbsp;několikrát mocně zabral.</span></p>
        <p class="chunk" data-nb-ref-number="285" id="chunk285" data-nb-words="18" data-nb-chars="118"><span class="idea" data-nb-ref-number="290" id="idea290" data-nb-words="18" data-nb-chars="118">„Jaký krásný den,“ řekl nakvašeně Kvido, částečně také proto, aby otce upozornil, že&nbsp;některým slovům přece jen rozumí.</span></p>
        <p class="chunk" data-nb-ref-number="286" id="chunk286" data-nb-words="82" data-nb-chars="509"><span class="idea" data-nb-ref-number="291" id="idea291" data-nb-words="82" data-nb-chars="509">Počasí se&nbsp;opravdu vyvedlo: Foukal svěží větřík, rákosí tiše šelestilo a&nbsp;slunce pálilo ze&nbsp;všech svých posledních sil. Když překonali první říční ohyb, Mirjana, chtějíc si&nbsp;patrně dopřát to, co&nbsp;si&nbsp;v&nbsp;Pule mohou dovolit jen zahraniční turistky, si&nbsp;přetáhla tílko přes hlavu. Položila pádlo, opatrně se&nbsp;otočila a&nbsp;usedla na&nbsp;příď, čelem k&nbsp;slunci i&nbsp;oběma členům posádky. Zvrátila hlavu proti slunci, přimhouřila oči a&nbsp;začala si&nbsp;broukat jakýsi popěvek, jehož slova si&nbsp;Kvido – vzhledem k&nbsp;okolnostem – navždy zapamatoval.</span></p>
        <p class="chunk" data-nb-ref-number="287" id="chunk287" data-nb-words="20" data-nb-chars="114"><span class="idea" data-nb-ref-number="292" id="idea292" data-nb-words="5" data-nb-chars="27">„Procvale su&nbsp;rože i&nbsp;vijole,<br></span>
          <span class="idea" data-nb-ref-number="293" id="idea293" data-nb-words="5" data-nb-chars="27">procvala je&nbsp;trava i&nbsp;murava,<br></span>
          <span class="idea" data-nb-ref-number="294" id="idea294" data-nb-words="5" data-nb-chars="28">procvala je&nbsp;lika i&nbsp;zelenika,<br></span>
          <span class="idea" data-nb-ref-number="295" id="idea295" data-nb-words="5" data-nb-chars="32">procvale su&nbsp;višnje i&nbsp;čerišnje…,“</span>
        </p>
        <p class="chunk" data-nb-ref-number="288" id="chunk288" data-nb-words="3" data-nb-chars="21"><span class="idea" data-nb-ref-number="296" id="idea296" data-nb-words="3" data-nb-chars="21">zpívala tiše Mirjana.</span></p>
        <p class="chunk" data-nb-ref-number="289" id="chunk289" data-nb-words="38" data-nb-chars="246"><span class="idea" data-nb-ref-number="297" id="idea297" data-nb-words="38" data-nb-chars="246">Jestliže Kvido při pohledu na&nbsp;její velká obnažená ňadra pocítil pouze prudký zmatek, který záhy vyústil v&nbsp;nepřekonatelnou touhu přitisknout obličej těsně k&nbsp;dřevěné podlážce lodi, pak tentýž pohled svrhl jeho otce až&nbsp;na&nbsp;samé dno propasti hysterie.</span></p>
        <p class="chunk" data-nb-ref-number="290" id="chunk290" data-nb-words="29" data-nb-chars="176"><span class="idea" data-nb-ref-number="298" id="idea298" data-nb-words="29" data-nb-chars="176">„To už&nbsp;jde, ne?!“ křičel na&nbsp;Kvida jako smyslů zbavený, neustále do&nbsp;něho významně šťouchal a&nbsp;ukazoval na&nbsp;Mirjanu, divoce se&nbsp;smál, hovořil dvojjazyčně a&nbsp;otáčel lodí kolem dokola.</span></p>
        <p class="chunk" data-nb-ref-number="291" id="chunk291" data-nb-words="9" data-nb-chars="52"><span class="idea" data-nb-ref-number="299" id="idea299" data-nb-words="9" data-nb-chars="52">„Are you crazy?“ smála se&nbsp;Mirjana a&nbsp;nadšeně výskala.</span></p>
        <p class="chunk" data-nb-ref-number="292" id="chunk292" data-nb-words="29" data-nb-chars="191"><span class="idea" data-nb-ref-number="300" id="idea300" data-nb-words="29" data-nb-chars="191">„Yes, I’m!“ řehtal se&nbsp;otec, jemuž k&nbsp;úplnému štěstí chybělo už&nbsp;jen to, aby kolem pomalu projel výletní parník, do&nbsp;posledního místa obsazený všemi zaměstnanci národního podniku Kavalier Sázava.</span></p>
        <p class="chunk" data-nb-ref-number="293" id="chunk293" data-nb-words="6" data-nb-chars="43"><span class="idea" data-nb-ref-number="301" id="idea301" data-nb-words="6" data-nb-chars="43">„Zvrhneš nás!“ ječel Kvido. „Vzpamatuj se!“</span></p>
        <p class="chunk" data-nb-ref-number="294" id="chunk294" data-nb-words="6" data-nb-chars="35"><span class="idea" data-nb-ref-number="302" id="idea302" data-nb-words="6" data-nb-chars="35">„Take it&nbsp;easy!“ křičel Kvidův otec.</span></p>
        <p class="chunk" data-nb-ref-number="295" id="chunk295" data-nb-words="38" data-nb-chars="233"><span class="idea" data-nb-ref-number="303" id="idea303" data-nb-words="38" data-nb-chars="233">V&nbsp;příští chvíli se&nbsp;mu&nbsp;pádlo dostalo hluboko pod loď, která se&nbsp;pak jediným plynulým pohybem otočila dnem vzhůru. Těsně předtím, než Kvido svým tělem prorazil vzdutou hladinu, stihl si&nbsp;ještě pomyslet, že&nbsp;to&nbsp;otec zřejmě udělal naschvál.</span></p>
        <p class="chunk" data-nb-ref-number="296" id="chunk296" data-nb-words="38" data-nb-chars="225"><span class="idea" data-nb-ref-number="304" id="idea304" data-nb-words="38" data-nb-chars="225">„Help me!“ kuckala se&nbsp;Mirjana smíchem a&nbsp;vodou, když předtím zjistila, že&nbsp;nohama celkem snadno dosáhne kamenitého dna. Otec, který zatím otočil loď nazpět a&nbsp;dosáhl tak pouze toho, že&nbsp;začala nabírat vodu, se&nbsp;k&nbsp;ní okamžitě vrhl.</span></p>
        <p class="chunk" data-nb-ref-number="297" id="chunk297" data-nb-words="21" data-nb-chars="155"><span class="idea" data-nb-ref-number="305" id="idea305" data-nb-words="21" data-nb-chars="155">Kvido, kterého plovací vesta spolehlivě nadnášela, rezignovaně hleděl na&nbsp;rodinnou kánoi, jak se&nbsp;rychle plní vodou. Zcela nepovšimnuta proplula kolem pádla.</span></p>
        <p class="chunk" data-nb-ref-number="298" id="chunk298" data-nb-words="4" data-nb-chars="30"><span class="idea" data-nb-ref-number="306" id="idea306" data-nb-words="4" data-nb-chars="30">Otcova pomoc Mirjanu lechtala.</span></p>
        <p class="chunk" data-nb-ref-number="299" id="chunk299" data-nb-words="4" data-nb-chars="28"><span class="idea" data-nb-ref-number="307" id="idea307" data-nb-words="4" data-nb-chars="28">Loď se&nbsp;definitivně potopila.</span></p>
        <p class="chunk" data-nb-ref-number="300" id="chunk300" data-nb-words="16" data-nb-chars="94"><span class="idea" data-nb-ref-number="308" id="idea308" data-nb-words="16" data-nb-chars="94">Kvido ještě zahlédl, jak ji&nbsp;proud v&nbsp;zelenožluté vodě trochu pootočil, a&nbsp;pak mu&nbsp;zmizela docela.</span></p>
        <p class="chunk" data-nb-ref-number="301" id="chunk301" data-nb-words="14" data-nb-chars="86"><span class="idea" data-nb-ref-number="309" id="idea309" data-nb-words="14" data-nb-chars="86">Zaklonil hlavu do&nbsp;vysokého límce vesty, přivřel oči a&nbsp;nechal se&nbsp;proudem zvolna unášet.</span></p>
        <p class="chunk" data-nb-ref-number="302" id="chunk302" data-nb-words="9" data-nb-chars="46"><span class="idea" data-nb-ref-number="310" id="idea310" data-nb-words="9" data-nb-chars="46">Otec na&nbsp;něho cosi křičel, ale on&nbsp;mu&nbsp;nerozuměl.</span></p>
        <p class="chunk" data-nb-ref-number="303" id="chunk303" data-nb-words="12" data-nb-chars="71"><span class="idea" data-nb-ref-number="311" id="idea311" data-nb-words="12" data-nb-chars="71">„Procvale su&nbsp;rože i&nbsp;vijole,“ opakoval si. „Procvala je&nbsp;trava i&nbsp;murava…“</span></p>
        <p class="chunk" data-nb-ref-number="304" id="chunk304" data-nb-words="15" data-nb-chars="107"><span class="idea" data-nb-ref-number="312" id="idea312" data-nb-words="15" data-nb-chars="107">Okamžitě potlačit sklon k&nbsp;polygamii (otec), objevilo se&nbsp;nazítří v&nbsp;příslušném zeleném políčku kalendáře IBM.</span></p>
        <p class="chunk" data-nb-ref-number="305" id="chunk305" data-nb-words="6" data-nb-chars="40"><span class="idea" data-nb-ref-number="313" id="idea313" data-nb-words="6" data-nb-chars="40">„A&nbsp;koupit loď,“ upozorňoval matku Kvido.</span></p>
        <h3 id="6" class="chunk" data-nb-ref-number="306" data-nb-words="1" data-nb-chars="1"><span id="chunk306"><span class="idea" data-nb-ref-number="314" id="idea314" data-nb-words="1" data-nb-chars="1">6</span></span></h3>
        <p class="chunk" data-nb-ref-number="307" id="chunk307" data-nb-words="100" data-nb-chars="624"><span class="idea" data-nb-ref-number="315" id="idea315" data-nb-words="100" data-nb-chars="624">Kvido začínal osmou třídu a&nbsp;čekalo ho&nbsp;nelehké období. Jaruška ho&nbsp;o&nbsp;dobré tři centimetry přerostla a&nbsp;o&nbsp;přestávkách se&nbsp;bavila – jak Kvidovi připadalo – jen s&nbsp;několika předčasně vyspělými spolužáky, kteří byli všichni o&nbsp;hlavu vyšší než on. Sice se&nbsp;už&nbsp;prakticky úplně zbavil někdejší tloušťky (trocha nadbytečného tuku v&nbsp;bocích mu&nbsp;ovšem navždy zůstala) a&nbsp;jeho matka mu&nbsp;namísto kostěných brýlí opatřila slušivé obroučky z&nbsp;tenkého zlatého kovu, ale přesto si&nbsp;připadal malý a&nbsp;ošklivý. Dlouhé minuty trávil před zrcadlem a&nbsp;otco­vo „Take it&nbsp;easy!“ mu&nbsp;pomáhalo pramálo. Mluvit s&nbsp;Jaruškou mu&nbsp;začínalo způsobovat nikdy nepoznané obtíže.</span></p>
        <p class="chunk" data-nb-ref-number="308" id="chunk308" data-nb-words="9" data-nb-chars="64"><span class="idea" data-nb-ref-number="316" id="idea316" data-nb-words="9" data-nb-chars="64">„Půjdeme zase sáňkovat?“ odhodlal se&nbsp;jednou k&nbsp;ochraptělé otázce.</span></p>
        <p class="chunk" data-nb-ref-number="309" id="chunk309" data-nb-words="11" data-nb-chars="71"><span class="idea" data-nb-ref-number="317" id="idea317" data-nb-words="11" data-nb-chars="71">„Co blbneš?“ zavrtěla hlavou Jaruška, „neptáš se&nbsp;trochu brzo? Je&nbsp;září!“</span></p>
        <p class="chunk" data-nb-ref-number="310" id="chunk310" data-nb-words="5" data-nb-chars="27"><span class="idea" data-nb-ref-number="318" id="idea318" data-nb-words="5" data-nb-chars="27">„Myslel jsem, až&nbsp;napadne –“</span></p>
        <p class="chunk" data-nb-ref-number="311" id="chunk311" data-nb-words="3" data-nb-chars="20"><span class="idea" data-nb-ref-number="319" id="idea319" data-nb-words="3" data-nb-chars="20">„Co?“ řekla Jaruška.</span></p>
        <p class="chunk" data-nb-ref-number="312" id="chunk312" data-nb-words="10" data-nb-chars="50"><span class="idea" data-nb-ref-number="320" id="idea320" data-nb-words="10" data-nb-chars="50">Kvidovi se&nbsp;zdálo, že&nbsp;se&nbsp;mu&nbsp;posmívá. To&nbsp;ho&nbsp;zdrtilo.</span></p>
        <p class="chunk" data-nb-ref-number="313" id="chunk313" data-nb-words="7" data-nb-chars="38"><span class="idea" data-nb-ref-number="321" id="idea321" data-nb-words="7" data-nb-chars="38">Sníh, chtěl říci, ale hlas mu&nbsp;odumřel.</span></p>
        <p class="chunk" data-nb-ref-number="314" id="chunk314" data-nb-words="14" data-nb-chars="81"><span class="idea" data-nb-ref-number="322" id="idea322" data-nb-words="14" data-nb-chars="81">Kvidovi rodiče si&nbsp;navíc přáli, aby šel na&nbsp;benešovské gymnázium už&nbsp;v&nbsp;příštím roce.</span></p>
        <p class="chunk" data-nb-ref-number="315" id="chunk315" data-nb-words="35" data-nb-chars="233"><span class="idea" data-nb-ref-number="323" id="idea323" data-nb-words="35" data-nb-chars="233">„Přece neztratíš rok!“ přesvědčoval ho&nbsp;otec, který celé základní školství v&nbsp;duchu považoval pouze za&nbsp;absurdní překážku v&nbsp;Kvidově cestě za&nbsp;kariérou. „Ve dvaadvaceti můžeš promovat a&nbsp;ve třiadvaceti budeš mít před ostatními rok náskok!“</span></p>
        <p class="chunk" data-nb-ref-number="316" id="chunk316" data-nb-words="95" data-nb-chars="653"><span class="idea" data-nb-ref-number="324" id="idea324" data-nb-words="95" data-nb-chars="653">Kvida zatím trápilo jen to, že&nbsp;by&nbsp;vedle Jarušky, která chtěla naopak pokračovat až&nbsp;do&nbsp;deváté třídy, mohl po&nbsp;prázdninách sedět některý z&nbsp;jejích velkých, svalnatých spolužáků. Všelijak tuto představu rozvíjel a&nbsp;domýšlel, takže se&nbsp;pro něj brzy stala zdrojem takřka nesnesitelné trýzně. Všechny ty&nbsp;silné, vychloubačné uhrovité kluky s&nbsp;rašícími kníry už&nbsp;předem nenáviděl. Současně, kdykoli nechtěně porovnával své zřídkavé a&nbsp;na pyžamu se&nbsp;vzorkem i&nbsp;snadno přehlédnutelné poluce s&nbsp;těmi každodenními příhodami povodňového charakteru, které údajně prožívali oni, si&nbsp;s&nbsp;nemalým hněvem připomínal babiččinu bezmasou, a&nbsp;tudíž – domníval se&nbsp;– <em>neplnohodnotnou</em> kuchyni.</span></p>
        <p class="chunk" data-nb-ref-number="317" id="chunk317" data-nb-words="7" data-nb-chars="43"><span class="idea" data-nb-ref-number="325" id="idea325" data-nb-words="7" data-nb-chars="43">„Všechny líbá naše bída!“ vztekal se&nbsp;tajně.</span></p>
        <p class="chunk" data-nb-ref-number="318" id="chunk318" data-nb-words="28" data-nb-chars="167"><span class="idea" data-nb-ref-number="326" id="idea326" data-nb-words="28" data-nb-chars="167">„Buď rád, že&nbsp;jde Jaruška vůbec na&nbsp;gymnázium,“ chlácholila ho&nbsp;matka. „Za rok se&nbsp;tam sejdete… Co&nbsp;bys, prosím tě, dělal, kdyby chtěla jít třeba na&nbsp;střední zdravotnickou?“</span></p>
        <p class="chunk" data-nb-ref-number="319" id="chunk319" data-nb-words="5" data-nb-chars="36"><span class="idea" data-nb-ref-number="327" id="idea327" data-nb-words="5" data-nb-chars="36">„To nevím,“ přiznal nešťastně Kvido.</span></p>
        <p class="chunk" data-nb-ref-number="320" id="chunk320" data-nb-words="86" data-nb-chars="579"><span class="idea" data-nb-ref-number="328" id="idea328" data-nb-words="86" data-nb-chars="579">Jak se&nbsp;blížil temín, kdy bylo nutné odevzdat přihlášku ke&nbsp;studiu, snažil se&nbsp;Kvidův otec vystupňovat svůj výchovný vliv. Domníval se, že&nbsp;mu&nbsp;jeho nesporné a&nbsp;mnohými obdivované pracovní úspěchy, korunované nedávnou obchodní cestou do&nbsp;exotického Japonska, dávají všechny předpoklady pro použití metody <em>napodobovací</em> – jenomže Kvido, v&nbsp;rámci své pubertální kritičnosti, odmítal uznat i&nbsp;tak zjevné a&nbsp;životem ověřené pravdy, jako že&nbsp;štěstí člověka je&nbsp;přímo úměrné délce jeho služebních cest, uvedené v&nbsp;kilometrech, takže musel, ač&nbsp;nerad, sáhnout občas i&nbsp;k&nbsp;nepopulární metodě <em>přinucovací.</em></span></p>
        <p class="chunk" data-nb-ref-number="321" id="chunk321" data-nb-words="31" data-nb-chars="191"><span class="idea" data-nb-ref-number="329" id="idea329" data-nb-words="31" data-nb-chars="191">„Haf! Haf!“ štěkal Kvido provokativně pokaždé, kdykoli se&nbsp;s&nbsp;ním otec přicházel učit – a&nbsp;když pak jednoho dne přinesl vyplněnou přihlášku, navlékl si&nbsp;na&nbsp;znamení protestu na&nbsp;krk ostnatý obojek.</span></p>
        <p class="chunk" data-nb-ref-number="322" id="chunk322" data-nb-words="120" data-nb-chars="692"><span class="idea" data-nb-ref-number="330" id="idea330" data-nb-words="120" data-nb-chars="692">Kvidův otec to&nbsp;však se&nbsp;synem myslel bezpochyby dobře, ba&nbsp;co&nbsp;víc, myslel to&nbsp;vůbec nejlépe, jak dovedl. Nešlo mu&nbsp;koneckonců o&nbsp;to, jestli začne Kvido studovat na&nbsp;střední škole o&nbsp;rok dřív, natož pak o&nbsp;doučování z&nbsp;matematiky či&nbsp;chemie; šlo tu&nbsp;o&nbsp;mnohem víc: Chtěl mu&nbsp;ušetřit alespoň část té&nbsp;úmorné, klikaté cesty za&nbsp;Životním Poznáním tím, že&nbsp;mu&nbsp;je&nbsp;s&nbsp;přesností, pro Kvida zatím nedosažitelnou, popíše z&nbsp;jakéhosi těžko dostupného místa kdesi daleko vpředu, odkud už&nbsp;je&nbsp;na&nbsp;ně&nbsp;dobře vidět a&nbsp;kam se&nbsp;on, otec, po&nbsp;letech už&nbsp;konečně dostal. Vzhledem k&nbsp;tomu, že&nbsp;mu&nbsp;ono Poznání zamýšlel popsat naprosto bezplatně, čistě jen z&nbsp;dobré otcovské vůle, nemohl později pochopit, proč se&nbsp;Kvido takovému <em>dobru</em> vzpírá.</span></p>
        <p class="chunk" data-nb-ref-number="323" id="chunk323" data-nb-words="51" data-nb-chars="298"><span class="idea" data-nb-ref-number="331" id="idea331" data-nb-words="51" data-nb-chars="298">„Bouřil se&nbsp;proti takové ignoranci ještě mnohokrát,“ vyprávěl Kvido. „Když neuspěl <em>na souši</em>, odletěl s&nbsp;námi v&nbsp;létě do&nbsp;Bulharska a&nbsp;hučel do&nbsp;mě&nbsp;ve&nbsp;<em>vzduchu</em> v&nbsp;letadle i&nbsp;ve vodě v&nbsp;moři, jako by&nbsp;hledal ideální fyzikální podmínky, za&nbsp;nichž je&nbsp;přeci jen možné zkušenosti sdělovat,“ vyprávěl po&nbsp;letech Kvido.</span></p>
        <p class="chunk" data-nb-ref-number="324" id="chunk324" data-nb-words="13" data-nb-chars="79"><span class="idea" data-nb-ref-number="332" id="idea332" data-nb-words="13" data-nb-chars="79">Někdy v&nbsp;té době napsal Kvido svou první povídku. Nazval ji&nbsp;Samoobsluha Krutost.</span></p>
        <p class="chunk" data-nb-ref-number="325" id="chunk325" data-nb-words="38" data-nb-chars="265"><span class="idea" data-nb-ref-number="333" id="idea333" data-nb-words="38" data-nb-chars="265">Odehrávala se&nbsp;v&nbsp;jakémsi fiktivním obchodě, kde na&nbsp;nizoučkých, ale prostorných regálech bylo jediné zboží: skuteční, živí chlapci, zabalení do&nbsp;průhledných, zčásti otevřených krabic. K&nbsp;pravé ruce měli přivázané visačky se&nbsp;svým jménem, cenou a&nbsp;rozměry. Mluvit nemohli.</span></p>
        <p class="chunk" data-nb-ref-number="326" id="chunk326" data-nb-words="97" data-nb-chars="631"><span class="idea" data-nb-ref-number="334" id="idea334" data-nb-words="97" data-nb-chars="631">Nakupujícími byly naopak zase jen dívky; byla mezi nimi také Jaruška. Měly obrovské pojízdné koše, které ztěžka tlačily podél regálů, a&nbsp;pečlivě vybíraly: Prohlížely si&nbsp;nejen oblečení chlapců, ale i&nbsp;jejich oči, ústa a&nbsp;zuby, zkoumaly barvu vlasů a&nbsp;čistotu pleti, vrstvu podkožního tuku a&nbsp;velikost svalstva, výšku postavy a&nbsp;tvar nohou a&nbsp;konečně se&nbsp;rovněž dívaly chlapcům na&nbsp;přirození a&nbsp;sledovaly, zda už&nbsp;je&nbsp;mají, či&nbsp;nemají porostlá chloupky. Přirozeně, že&nbsp;kvalitu vystavených chlapců vzájemně porovnávaly a&nbsp;hlasitě mezi sebou hodnotily. S&nbsp;výběrem jim občas pomáhaly prodavačky, což byly starší, silně nalíčené ženy s&nbsp;obrovskými ňadry.</span></p>
        <p class="chunk" data-nb-ref-number="327" id="chunk327" data-nb-words="9" data-nb-chars="66"><span class="idea" data-nb-ref-number="335" id="idea335" data-nb-words="9" data-nb-chars="66">„Černovlasé, vysoké, opálené už&nbsp;nemáte?“ zeptala se&nbsp;jedné Jaruška.</span></p>
        <p class="chunk" data-nb-ref-number="328" id="chunk328" data-nb-words="12" data-nb-chars="92"><span class="idea" data-nb-ref-number="336" id="idea336" data-nb-words="12" data-nb-chars="92">„Jenom neopálené. Opálení byli ráno,“ odpověděla prodavačka celkem vlídně. „Byli hned pryč.“</span></p>
        <p class="chunk" data-nb-ref-number="329" id="chunk329" data-nb-words="19" data-nb-chars="131"><span class="idea" data-nb-ref-number="337" id="idea337" data-nb-words="19" data-nb-chars="131">V&nbsp;jedné z&nbsp;krabic stál pochopitelně Kvido. Dívky, včetně Jarušky, ho&nbsp;víceméně lhostejně míjely. Někdy prohodily nějakou tu&nbsp;poznámku.</span></p>
        <p class="chunk" data-nb-ref-number="330" id="chunk330" data-nb-words="8" data-nb-chars="57"><span class="idea" data-nb-ref-number="338" id="idea338" data-nb-words="8" data-nb-chars="57">„Kup si&nbsp;toho malinkýho brejlounka!“ škádlily se&nbsp;navzájem.</span></p>
        <p class="chunk" data-nb-ref-number="331" id="chunk331" data-nb-words="6" data-nb-chars="30"><span class="idea" data-nb-ref-number="339" id="idea339" data-nb-words="6" data-nb-chars="30">„Děkuju nechci! Kup si&nbsp;ho&nbsp;ty!“</span></p>
        <p class="chunk" data-nb-ref-number="332" id="chunk332" data-nb-words="10" data-nb-chars="65"><span class="idea" data-nb-ref-number="340" id="idea340" data-nb-words="10" data-nb-chars="65">Kvido povídku krasopisně přepsal a&nbsp;jednoho dne ji&nbsp;donesl Jarušce.</span></p>
        <p class="chunk" data-nb-ref-number="333" id="chunk333" data-nb-words="10" data-nb-chars="58"><span class="idea" data-nb-ref-number="341" id="idea341" data-nb-words="10" data-nb-chars="58">„Je divná,“ řekla, když si&nbsp;ji&nbsp;přečetla. „Divná a&nbsp;sprostá.“</span></p>
        <p class="chunk" data-nb-ref-number="334" id="chunk334" data-nb-words="10" data-nb-chars="53"><span class="idea" data-nb-ref-number="342" id="idea342" data-nb-words="10" data-nb-chars="53">Kvido zrudl a&nbsp;na tváři se&nbsp;mu&nbsp;objevil pokřivený úsměv.</span></p>
        <p class="chunk" data-nb-ref-number="335" id="chunk335" data-nb-words="6" data-nb-chars="38"><span class="idea" data-nb-ref-number="343" id="idea343" data-nb-words="6" data-nb-chars="38">„Takhle si&nbsp;je&nbsp;vybíráte,“ řekl vzdorně.</span></p>
        <p class="chunk" data-nb-ref-number="336" id="chunk336" data-nb-words="10" data-nb-chars="52"><span class="idea" data-nb-ref-number="344" id="idea344" data-nb-words="10" data-nb-chars="52">„Já ne!“ řekla Jaruška. „A&nbsp;nechci, abys o&nbsp;mně psal!“</span></p>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Titulní strana</a></li>
            <li><a href="./bajecna_leta_pod_psa_011.html#chunk1" rel="next">Následující kapitola →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-x5EUMx3hhXwlnmb8jNuT80IFyXbfgPpvQLiBBlogboo="></script>
  </body>
</html>